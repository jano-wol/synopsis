mt_01:01 Księga rodowodu Jezusa Chrystusa, syna Dawidowego, syna Abrahamowego.
mt_01:02 Abraham zrodził Izaaka. Izaak zaś zrodził Jakuba. A Jakub zrodził Judę i braci jego.
mt_01:03 Juda zaś zrodził Faresa i Zarę z Tamary. A Fares zrodził Ezrona. Ezron zaś zrodził Arama.
mt_01:04 A Aram zrodził Aminadaba. Aminadab zaś zrodził Naassona. A Naasson zrodził Salmona.
mt_01:05 Salmon zaś zrodził Booza z Rahaby. A Booz zrodził Obeda z Ruty. Obed zaś zrodził Jessego. A Jesse zrodził Dawida króla.
mt_01:06 A Dawid król zrodził Salomona z tej, która była Uriaszowa.
mt_01:07 Salomon zaś zrodził Roboama. A Roboam zrodził Abiasza. Abiasz zaś zrodził Azę.
mt_01:08 A Aza zrodził Jozafata. Jozafat zaś zrodził Jorama. A Joram zrodził Ozjasza.
mt_01:09 A Ozjasz zrodził Joatama. Joatam zaś zrodził Achaza. A Achaz zrodził Ezechiasza.
mt_01:10 Ezechiasz zaś zrodził Manassesa. A Manasses zrodził Amona. Amon zaś zrodził Jozjasza.
mt_01:11 A Jozjasz zrodził Jechoniasza i braci jego, w przeprowadzeniu do Babilonu.
mt_01:12 A po przeprowadzeniu do Babilonu, Jechoniasz zrodził Salatiela. Salatiel zaś zrodził Zorobabela.
mt_01:13 A Zorobabel zrodził Abiuda. Abiud zaś zrodził Eliakima. A Eliakim zrodził Azora.
mt_01:14 Azor zaś zrodził Sadoka. A Sadok zrodził Achima. Achim zaś zrodził Eliuda.
mt_01:15 A Eliud zrodził Eleazara. Eleazar zaś zrodził Matana. Matan zaś zrodził Jakuba.
mt_01:16 A Jakub zrodził Józefa, męża Maryi, z której się narodził Jezus, którego nazywają Chrystusem.
mt_01:17 Tak więc wszystkich pokoleń, od Abrahama aż do Dawida, pokoleń czternaście i od Dawida aż do przeprowadzenia do Babilonu pokoleń czternaście, a od przeprowadzenia do Babilonu aż do Chrystusa, pokoleń czternaście.
mt_01:18 Z narodzeniem zaś Chrystusa tak było: Gdy była poślubiona matka jego Maryja Józefowi, pierwej nim się zeszli, znaleziona jest, jako mająca w żywocie z Ducha Świętego.
mt_01:19 Józef zaś, mąż jej, będąc sprawiedliwy i nie chcąc jej zniesławiać, chciał ją potajemnie opuścić.
mt_01:20 Gdy zaś o tym myślał, oto Anioł Pański ukazał mu się we śnie, mówiąc: Józefie, synu Dawidów, nie bój się przyjąć Maryi, małżonki swej; albowiem co się w niej poczęło, z Ducha Świętego jest.
mt_01:21 Porodzi zaś syna i nazwiesz imię jego Jezus; albowiem on zbawi lud swój od grzechów ich.
mt_01:22 To wszystko zaś się stało, aby się wypełniło, co jest powiedziane od Pana przez proroka mówiącego:
mt_01:23 „Oto panna będzie mieć w żywocie i porodzi syna i nazwą imię jego Emanuel,” co się wykłada: Bóg z nami.
mt_01:24 Józef zaś wstawszy ze snu, uczynił jak mu rozkazał Anioł Pański, i przyjął żonę swoją.
mt_01:25 I nie poznawał jej, aż porodziła syna swego pierworodnego; i nazwał imię jego Jezus.
mt_02:01 Gdy więc narodził się Jezus w Betlejem Judzkim, za dni króla Heroda; oto Mędrcy ze Wschodu przybyli do Jerozolimy,
mt_02:02 mówiąc: Gdzie jest, który się narodził, król żydowski? Albowiem ujrzeliśmy jego gwiazdę na wschodzie i przybyliśmy pokłonić się jemu.
mt_02:03 Król zaś Herod usłyszawszy to, zatrwożył się i cała Jerozolima z nim.
mt_02:04 I zebrawszy wszystkich przedniejszych kapłanów i doktorów ludu, dowiadywał się od nich, gdzie się miał Chrystus narodzić.
mt_02:05 A oni mu rzekli: W Betlejem Judzkim; bo tak jest napisane przez Proroka:
mt_02:06 „I ty Betlejem ziemio judzka, żadną miarą nie jesteś najmniejsze między książętami judzkimi; albowiem z ciebie wyjdzie wódz, który by rządził ludem moim izraelskim.”
mt_02:07 Wtedy Herod wezwawszy potajemnie Mędrców, pilnie się wywiadywał od nich o czas gwiazdy która im się ukazała.
mt_02:08 I posyłając ich do Betlejem, rzekł: Idźcie i wywiadujcie się pilnie o dzieciątku; a gdy znajdziecie oznajmijcie mi, abym i ja przybywszy, pokłonił się jemu.
mt_02:09 Którzy wysłuchawszy króla, odjechali. A oto gwiazda, którą byli widzieli na wschodzie, szła przed nimi, aż przyszedłszy, stanęła nad miejscem, gdzie było dziecię.
mt_02:10 Ujrzawszy zaś gwiazdę, uradowali się radością bardzo wielką.
mt_02:11 I wszedłszy w dom, znaleźli dziecię z Maryją, matką jego, i upadłszy, pokłonili się jemu; a otworzywszy skarby swoje, ofiarowali mu dary: złoto, kadzidło i mirrę.
mt_02:12 A otrzymawszy odpowiedź we śnie, aby się nie wracali do Heroda, inną drogą powrócili do swej krainy.
mt_02:13 Gdy oni odjechali, oto Anioł Pański ukazał się we śnie Józefowi, mówiąc: Wstań i weźmij dziecię i matkę jego, a uciekaj do Egiptu i bądź tam, aż ci powiem; bo stanie się, że Herod będzie szukał dziecięcia, żeby je zatracić.
mt_02:14 A on wstawszy, wziął dziecię i matkę jego w nocy i uszedł do Egiptu.
mt_02:15 I był tam aż do śmierci Heroda; aby się spełniło, co było powiedziane od Pana przez proroka mówiącego: „Z Egiptu wezwałem Syna mojego.”
mt_02:16 Wtedy Herod widząc, że go Mędrcy zawiedli, rozgniewał się bardzo, i posławszy pozabijał wszystkie dzieci, które były w Betlejem i we wszystkich granicach jego, od dwu lat i niżej, według czasu, o który się był wypytał od Mędrców.
mt_02:17 Wtedy się wypełniło co było powiedziane przez Jeremiasza proroka mówiącego:
mt_02:18 „Głos słyszano w Ramie, płacz i krzyk wielki; Rachel płacząca synów swoich, i nie chciała dać się pocieszyć, bo ich nie ma.”
mt_02:19 Gdy zaś Herod umarł, oto Anioł Pański ukazał się we śnie Józefowi w Egipcie, mówiąc:
mt_02:20 Wstań i weźmij dziecię i matkę jego, a idź do ziemi izraelskiej; albowiem pomarli ci, co czyhali na życie dziecięcia.
mt_02:21 A on wstawszy, wziął dziecię i matkę jego, i przyszedł do ziemi izraelskiej.
mt_02:22 Usłyszawszy zaś, że Archelaus królował w Judei w miejsce Heroda, ojca swego, bał się tam iść; a napomniany we śnie, ustąpił w strony galilejskie.
mt_02:23 I przyszedłszy, osiadł w mieście, które zowią Nazaret, aby się wypełniło, co jest powiedziane przez proroków: Że nazwany będzie Nazarejczykiem.
mt_03:01 W owe zaś dni przyszedł Jan Chrzciciel, każąc na pustyni judzkiej,
mt_03:02 i mówiąc: Czyńcie pokutę; albowiem przybliżyło się królestwo niebieskie.
mt_03:03 Ten bowiem jest, który zapowiedziany był przez Izajasza proroka mówiącego: „Głos wołającego na pustyni: Gotujcie drogę Pańską, proste czyńcie ścieżki jego.”
mt_03:04 Sam zaś Jan miał odzienie z sierści wielbłądziej i pas skórzany około bioder swoich, pokarmem zaś jego były szarańcze i miód leśny.
mt_03:05 Wtedy wychodziła do niego Jerozolima i cała Judea i cała kraina około Jordanu.
mt_03:06 I byli chrzczeni przez niego w Jordanie, spowiadając się z grzechów swoich.
mt_03:07 Gdy zaś widział wielu faryzeuszów i saduceuszów przychodzących do chrztu swego, mówił im: Plemię żmijowe! Któż wam pokazał, że unikniecie przyszłego gniewu?
mt_03:08 Czyńcie więc owoc godny pokuty.
mt_03:09 A nie chciejcie mówić sami w sobie: Ojca mamy Abrahama. Albowiem wam powiadam, że Bóg ma moc z tych kamieni wzbudzić synów Abrahamowi.
mt_03:10 Już bowiem siekiera przyłożona jest do korzenia drzew. Przeto wszelkie drzewo, które nie daje owocu dobrego, będzie wycięte i w ogień wrzucone.
mt_03:11 Ja was chrzczę wodą ku pokucie, ale ten, co przyjdzie po mnie, mocniejszy jest niż ja, którego trzewików nie jestem godzien nosić; on was chrzcić będzie Duchem Świętym i ogniem.
mt_03:12 A jego wiejadło w ręce jego i wyczyści boisko swoje i zgromadzi pszenicę swą do gumna, plewy zaś spali ogniem nieugaszonym.
mt_03:13 Wtedy Jezus przyszedł do Galilei nad Jordan do Jana, aby był przez niego ochrzczony.
mt_03:14 Jan zaś go wstrzymywał, mówiąc: winienem być ochrzczony od ciebie, a ty przychodzisz do mnie?
mt_03:15 Jezus zaś odpowiadając, rzekł mu: Zaniechaj teraz; albowiem tak się nam godzi wypełnić wszelką sprawiedliwość. Wtedy go dopuścił.
mt_03:16 A gdy Jezus został ochrzczony, natychmiast wyszedł z wody. I oto otworzyły się dlań niebiosa i ujrzał Ducha Bożego zstępującego jako gołębicę, i przychodzącego nań.
mt_03:17 A oto głos z niebios mówiący: Ten jest Syn mój miły, w którym sobie upodobałem.
mt_04:01 Wtedy Jezus był zaprowadzony na pustynię przez Ducha, aby był kuszony od diabła.
mt_04:02 A gdy pościł czterdzieści dni i czterdzieści nocy, potem łaknął.
mt_04:03 I przystąpiwszy kusiciel, rzekł mu: Jeśli jesteś Synem Bożym, powiedz, aby te kamienie stały się chlebem.
mt_04:04 On zaś odpowiadając, rzekł: Napisane jest: „Nie samym chlebem żyje człowiek, ale wszelkim słowem, które pochodzi z ust Bożych.”
mt_04:05 Wtedy go wziął diabeł do świętego miasta i postawił go na ganku świątyni,
mt_04:06 i rzekł mu: Jeśli jesteś Synem Bożym, rzuć się na dół; albowiem napisane jest, że „aniołom swoim rozkazał o tobie, i będą cię na ręku nosić, byś przypadkiem nie zranił o kamień nogi swej.”
mt_04:07 Rzecze mu Jezus: Również napisane jest: „Nie będziesz kusił Pana Boga swego.”
mt_04:08 Wziął go znów diabeł na górę wysoką bardzo i ukazał mu wszystkie królestwa świata i chwałę ich,
mt_04:09 i rzekł mu: To wszystko dam tobie, jeśli upadłszy, oddasz mi pokłon.
mt_04:10 Wtedy mu rzekł Jezus: Idź precz, szatanie! Albowiem napisane jest: „Panu Bogu twemu kłaniać się będziesz i jemu samemu służyć będziesz.”
mt_04:11 Wtedy opuścił go diabeł, a oto aniołowie przystąpili i służyli mu.
mt_04:12 Gdy zaś Jezus usłyszał, że Jan został wydany, uszedł do Galilei.
mt_04:13 I opuściwszy miasto Nazaret, przyszedł i zamieszkał w Kafarnaum nad morzem, na pograniczu Zabulona i Neftalima,
mt_04:14 aby się wypełniło, co było powiedziane przez Izajasza proroka:
mt_04:15 „Ziemia Zabulona i ziemia Neftalima, droga morska za Jordanem, Galilea pogan,
mt_04:16 lud, który siedział w ciemności, ujrzał światłość wielką, i siedzącym w krainie cienia śmierci wzeszła im światłość.”
mt_04:17 Odtąd począł Jezus przepowiadać i mówić: Pokutę czyńcie, albowiem przybliżyło się królestwo niebieskie.
mt_04:18 Gdy zaś Jezus szedł nad morzem Galilejskim, ujrzał dwóch braci, Szymona, którego zowią Piotrem i Andrzeja, brata jego, zapuszczających sieci w morze (albowiem byli rybakami).
mt_04:19 I rzekł im: Pójdźcie za mną, a uczynię, że się staniecie rybakami ludzi.
mt_04:20 A oni natychmiast opuściwszy sieci, poszli za nim.
mt_04:21 A idąc dalej stamtąd, ujrzał drugich dwóch braci, Jakuba Zebedeuszowego i Jana, brata jego, w łodzi z Zebedeuszem, ojcem ich, naprawiających sieci swoje i wezwał ich.
mt_04:22 Oni zaś zaraz opuściwszy sieci i ojca, poszli za nim.
mt_04:23 I obchodził Jezus całą Galileę, nauczając w synagogach ich i przepowiadając ewangelię królestwa, a uzdrawiając wszelką chorobę i wszelką niemoc między ludem.
mt_04:24 I rozeszła się sława jego po całej Syrii, i przynosili mu wszystkich źle się mających, nawiedzonych rozmaitymi chorobami i dolegliwościami, i opętanych od diabłów i lunatyków i sparaliżowanych i uzdrowił ich.
mt_04:25 I szły za nim wielkie rzesze od Galilei i Dekapolu i Jerozolimy i z Judei i z Zajordania.
mt_05:01 Jezus zaś widząc rzesze, wstąpił na górę, a gdy usiadł, przystąpili ku niemu uczniowie jego.
mt_05:02 A otworzywszy usta swe, nauczał ich, mówiąc:
mt_05:03 Błogosławieni ubodzy w duchu, albowiem ich jest królestwo niebieskie.
mt_05:04 Błogosławieni cisi, albowiem oni posiędą ziemię.
mt_05:05 Błogosławieni, którzy płaczą, albowiem oni będą pocieszeni.
mt_05:06 Błogosławieni, którzy łakną i pragną sprawiedliwości, albowiem oni będą nasyceni.
mt_05:07 Błogosławieni miłosierni, albowiem oni miłosierdzia dostąpią.
mt_05:08 Błogosławieni czystego serca, albowiem oni Boga oglądać będą.
mt_05:09 Błogosławieni pokój czyniący, albowiem nazwani będą synami Bożymi.
mt_05:10 Błogosławieni, którzy cierpią prześladowanie dla sprawiedliwości, albowiem ich jest królestwo niebieskie.
mt_05:11 Błogosławieni jesteście, gdy wam będą złorzeczyć i będą was prześladować i mówić wszystko złe przeciwko wam kłamiąc, dla mnie.
mt_05:12 Radujcie się i weselcie się, albowiem zapłata wasza obfita jest w niebiosach: bo tak prześladowali proroków, którzy przed wami byli.
mt_05:13 Wy jesteście solą ziemi. A jeśli sól zwietrzeje, czym będzie solona? Na nic się więcej nie przyda, tylko żeby była precz wyrzucona i podeptana przez ludzi.
mt_05:14 Wy jesteście światłością świata. Nie może się skryć miasto leżące na górze.
mt_05:15 Ani nie zapalają świecy i nie kładą jej pod korzec, ale na świeczniku, aby świeciła wszystkim, którzy są w domu.
mt_05:16 Tak niechaj świeci światłość wasza przed ludźmi, aby widzieli uczynki wasze dobre i chwalili Ojca waszego, który jest w niebiosach.
mt_05:17 Nie mniemajcie, że przyszedłem rozwiązywać Zakon albo proroków. Nie przyszedłem rozwiązywać, ale wypełnić.
mt_05:18 Zaprawdę bowiem powiadam wam: Dopóki nie przeminie niebo i ziemia, jedna jota albo jedna kreska nie odmieni się w Zakonie, aż się wszystko stanie.
mt_05:19 Kto by więc rozwiązał jedno z tych przykazań najmniej szych i tak by ludzi nauczał, będzie zwany najmniejszym w królestwie niebieskim; a kto by wypełnił i nauczał, ten będzie zwany wielkim w królestwie niebieskim.
mt_05:20 Albowiem powiadam wam, że jeśli nie będzie obfitowała sprawiedliwość wasza więcej, niż doktorów zakonnych i faryzeuszów, nie wejdziecie do królestwa niebieskiego.
mt_05:21 Słyszeliście, że powiedziane było starym: „Nie będziesz zabijał,” kto by zaś zabił, będzie winien sądu.
mt_05:22 Lecz ja wam powiadam, że każdy, który się gniewa na brata swego, będzie winien sądu. Kto by zaś rzekł bratu swemu: głupcze, będzie winien Rady. A kto by rzekł: szalony, będzie winien ognia piekielnego.
mt_05:23 Jeśli tedy ofiarujesz dar swój do ołtarza i tam wspomnisz, że brat twój ma coś przeciw tobie,
mt_05:24 zostaw tam dar swój przed ołtarzem i idź pierwej pojednać się z bratem swoim: a wtedy przyszedłszy, ofiarujesz dar swój.
mt_05:25 Pogódź się prędko z przeciwnikiem swoim, póki z nim jesteś w drodze, by cię przeciwnik nie podał przypadkiem sędziemu, a sędzia by cię nie podał słudze i byłbyś wrzucony do więzienia.
mt_05:26 Zaprawdę powiadam ci: Nie wyjdziesz stamtąd aż oddasz ostatni pieniążek.
mt_05:27 Słyszeliście, że powiedziano starym: „Nie będziesz cudzołożył.”
mt_05:28 A ja powiadam wam, że każdy, który patrzy na niewiastę, aby jej pożądał, już ją scudzołożył w sercu swoim.
mt_05:29 Jeśli więc prawe oko twoje gorszy cię, wyrwij je i odrzuć od siebie, albowiem pożyteczniej jest tobie, aby zginął jeden z członków twoich, niżby całe ciało twoje miało być wrzucone do piekła.
mt_05:30 A jeśli cię prawa ręka twoja gorszy, odetnij ją i odrzuć od siebie; albowiem pożyteczniej jest tobie, aby zginął jeden z członków twoich, niżby całe ciało twoje miało iść do piekła.
mt_05:31 Powiedziano zaś: „Ktokolwiek opuści żonę swoją, niech jej da list rozwodowy.”
mt_05:32 Lecz ja wam powiadam, że wszelki, który opuści żonę swoją, wyjąwszy przyczynę porubstwa, sprawia, że ona cudzołoży, i kto by opuszczoną pojął, cudzołoży.
mt_05:33 Słyszeliście również, że powiedziano starym: „Nie będziesz krzywoprzysięgał; ale oddasz Panu przysięgi swoje.”
mt_05:34 Ja wam zaś powiadam, abyście zgoła nie przysięgali: ani na niebo, bo jest tronem Boga,
mt_05:35 ani na ziemię, bo jest podnóżkiem nóg jego, ani na Jerozolimę, bo jest miastem wielkiego króla.
mt_05:36 Ani na głowę swoją nie będziesz przysięgał, bo nie możesz uczynić jednego włosa białym albo czarnym.
mt_05:37 Lecz niech mowa wasza będzie: tak, tak; nie, nie. A co nadto więcej jest, od złego jest.
mt_05:38 Słyszeliście iż powiedziano: „Oko za oko i ząb za ząb.”
mt_05:39 Ja zaś wam powiadam, byście się nie sprzeciwiali złemu: ale jeśli cię kto uderzy w prawy policzek twój, nadstaw mu i drugi.
mt_05:40 A temu, który chce się z tobą w sądzie spierać i wziąć suknię twoją, odstąp mu i płaszcz.
mt_05:41 A ktokolwiek by przymuszał cię na tysiąc kroków, idź z nim i drugie dwa.
mt_05:42 Temu, co cię prosi, daj: i nie odwracaj się od tego, który chce u ciebie pożyczyć.
mt_05:43 Słyszeliście, że powiedziano: „Będziesz miłował bliźniego twego” a będziesz miał w nienawiści nieprzyjaciela twego.
mt_05:44 Ja zaś wam powiadam: Miłujcie nieprzyjaciół waszych, dobrze czyńcie tym, którzy was mają w nienawiści, a módlcie się za prześladujących i potwarzających was,
mt_05:45 abyście byli synami Ojca waszego, który jest w niebiosach, który sprawia, że słońce jego wschodzi nad dobrymi i złymi, i spuszcza deszcz na sprawiedliwych i niesprawiedliwych.
mt_05:46 Albowiem jeśli miłujecie tych, co was miłują, cóż za zapłatę mieć będziecie? Czyż i celnicy tego nie czynią?
mt_05:47 A jeślibyście pozdrawiali tylko braci waszych, cóż więcej czynicie? Czyż i poganie tego nie czynią?
mt_05:48 Wy więc bądźcie doskonali, jako i Ojciec wasz niebieski doskonały jest.
mt_06:01 Strzeżcie się, abyście sprawiedliwości waszej nie czynili przed ludźmi, abyście byli widziani od nich; bo inaczej zapłaty mieć nie będziecie u Ojca waszego, który jest w niebiosach.
mt_06:02 Gdy więc dajesz jałmużnę, nie trąb przed sobą, jak to obłudnicy czynią w synagogach i po ulicach, aby byli czczeni od ludzi. Zaprawdę powiadam wam: Wzięli zapłatę swoją.
mt_06:03 Ale gdy ty dajesz jałmużnę, niech nie wie lewica twoja, co prawica twoja czyni,
mt_06:04 aby jałmużna twoja była w skrytości; a Ojciec twój, który widzi w skrytości, odda tobie.
mt_06:05 A gdy się modlicie, nie bądźcie jak obłudnicy, którzy radzi modłą się w synagogach i stojąc na rogach ulic, aby byli widziani od ludzi. Zaprawdę powiadam wam: wzięli zapłatę swoją.
mt_06:06 Ale ty, gdy się modlić będziesz, wejdź do izdebki swojej,. a zawarłszy drzwi, módl się do Ojca swego w skrytości; a Ojciec twój, który widzi w skrytości, odda tobie.
mt_06:07 Modląc się zaś, nie mówcie wiele, jak poganie; albowiem mniemają, że w wielomówstwie swoim będą wysłuchani.
mt_06:08 Nie bądźcie więc do nich podobni; albowiem wasz Ojciec wie, czego potrzebujecie, zanim go poprosicie.
mt_06:09 Wy tedy tak się modlić będziecie: Ojcze nasz, któryś jest w niebiosach! Święć się imię twoje. Przyjdź królestwo twoje.
mt_06:10 Bądź wola twoja, jako w niebie tak i na ziemi.
mt_06:11 Chleba naszego powszedniego daj nam dzisiaj.
mt_06:12 I odpuść nam nasze winy, jako i my odpuszczamy naszym winowajcom.
mt_06:13 I nie wwódź nas w pokuszenie. Ale nas zbaw ode złego. Amen.
mt_06:14 Jeśli bowiem odpuścicie ludziom grzechy ich, odpuści wam też Ojciec wasz niebieski grzechy wasze.
mt_06:15 Lecz jeśli nie odpuścicie ludziom, ani Ojciec wasz nie odpuści wam grzechów waszych.
mt_06:16 Gdy zaś pościcie, nie bądźcie jak obłudnicy smutni; albowiem wyniszczają twarze swoje, aby się okazali ludziom, że poszczą. Zaprawdę powiadam wam, że wzięli zapłatę swoją.
mt_06:17 Ale ty, kiedy pościsz, namaść głowę swoją i umyj oblicze swoje,
mt_06:18 abyś się nie okazał ludziom,. Że pościsz, ale Ojcu swemu, który jest w skrytości; a Ojciec twój, który widzi w skrytości, odda tobie.
mt_06:19 Nie skarbcie sobie skarbów na ziemi, gdzie rdza i mól psuje, i gdzie złodzieje wykopują i kradną.
mt_06:20 Ale skarbcie sobie skarby w niebie, gdzie ani rdza, ani mól nie psuje, i gdzie złodzieje nie wykopują, ani nie kradną.
mt_06:21 Albowiem gdzie jest skarb twój, tam jest i serce twoje.
mt_06:22 Świecą ciała twego jest oko twoje. Jeśliby oko twoje było szczere, wszystko ciało twoje światłe będzie.
mt_06:23 Ale jeśliby oko twoje było niegodziwe, całe ciało twoje ciemne będzie. Jeśli więc światło, które jest w tobie, jest ciemnością, jakże wielka będzie sama ciemność?
mt_06:24 Nikt nie może dwom panom służyć; bo albo jednego będzie nienawidził, a drugiego będzie miłował, albo przy jednym stać będzie, a drugim wzgardzi. Nie możecie Bogu służyć i mamonie.
mt_06:25 Dlatego powiadam wam: Nie troszczcie się o życie wasze, co byście jedli, ani o ciało wasze, czym byście się odziewali. Czyż życie nie jest ważniejsze niż pokarm, a ciało niż odzienie?
mt_06:26 Wejrzyjcie na ptaki niebieskie, że nie sieją ani żną, ani zbierają do gumien, a Ojciec wasz niebieski żywi je.
mt_06:27 Czyż wy nie jesteście daleko ważniejsi niż one? A kto z was obmyślając, może przydać do wzrostu swego łokieć jeden?
mt_06:28 A o odzienie czemu się troszczycie? Przypatrzcie się liliom polnym, jak rosną: nie pracują, ani nie przędą.
mt_06:29 A powiadam wam, że ani Salomon w całej chwale swojej nie był odziany jak jedna z tych.
mt_06:30 Jeśli zaś trawę polną, która dziś jest, a jutro będzie w piec wrzucona, Bóg tak przyodziewa, jakże daleko więcej was, małej wiary?:
mt_06:31 Nie troszczcie się tedy, mówiąc: Cóż będziemy jeść, albo co będziemy pić, albo czym będziemy się przyodziewać?
mt_06:32 Bo tego wszystkiego poganie pilnie szukają. Albowiem Ojciec wasz niebieski wie, że tego wszystkiego potrzebujecie.
mt_06:33 Szukajcie więc najprzód królestwa Bożego i sprawiedliwości jego, a to wszystko będzie wam przydane.
mt_06:34 Nie troszczcie się więc o jutro; albowiem jutrzejszy dzień sam o siebie będzie się troszczył. Dosyć ma dzień swojej nędzy.
mt_07:01 Nie sądźcie, abyście nie byli sądzeni.
mt_07:02 Albowiem jakim sądem sądzić będziecie takim was osądzą, i jaką miarą mierzyć będziecie, taką wam odmierzą.
mt_07:03 Czemuż to widzisz źdźbło w oku brata swego, a nie widzisz belki w oku swoim?
mt_07:04 Albo jakże mówisz bratu swemu: Pozwól, że wyjmę źdźbło z oka twego, a oto belka jest w oku twoim.
mt_07:05 Obłudniku! Wyrzuć pierwej belkę z oka twego, a wtedy zobaczysz, jak wyrzucić źdźbło z oka brata swego.
mt_07:06 Nie dawajcie psom tego, co święte, ani nie rzucajcie pereł waszych przed wieprze, by ich przypadkiem nie podeptały nogami swymi, i obróciwszy się, żeby was nie rozszarpały.
mt_07:07 Proście, a będzie wam dane; szukajcie, a znajdziecie; pukajcie, a będzie wam otworzone.
mt_07:08 Albowiem każdy, kto prosi, otrzymuje; i kto szuka, znajduje; a pukającemu, będzie otworzone.
mt_07:09 Albo który z was człowiek, jeśliby go syn jego prosił o chleb, czy poda mu kamień?
mt_07:10 Albo jeśliby prosił o rybę, czy poda mu węża?
mt_07:11 Jeśli więc wy, choć jesteście złymi, umiecie dobre datki dawać synom waszym, jakże daleko więcej Ojciec wasz, który jest w niebiosach, da rzeczy dobre tym, którzy go proszą?
mt_07:12 Wszystko więc, cokolwiek chcecie, aby wam ludzie czynili, i wy im czyńcie; bo to jest Zakon i prorocy.
mt_07:13 Wchodźcie przez ciasną bramę; albowiem szeroka brama i przestronna jest droga, która wiedzie na zatracenie, a wielu jest, którzy przez nią wchodzą.
mt_07:14 O jak ciasna brama i wąska jest droga, która wiedzie do życia, a mało jest tych, którzy ją znajdują!
mt_07:15 Strzeżcie. się pilnie fałszywych proroków, którzy do was przychodzą w odzieniu owczym, a wewnątrz są wilkami drapieżnymi.
mt_07:16 Z owoców ich poznacie ich. Czy zbierają z cierni jagody winne, albo z ostu figi?
mt_07:17 Tak wszelkie drzewo dobre rodzi owoce dobre, a złe drzewo rodzi owoce złe.
mt_07:18 Nie może drzewo dobre rodzić owoców złych, ani drzewo złe rodzić owoców dobrych.
mt_07:19 Wszelkie drzewo, które nie rodzi owocu dobrego, będzie wycięte i w ogień wrzucone.
mt_07:20 A przeto z owoców ich poznacie ich.
mt_07:21 Nie każdy, który mi mówi: Panie, Panie, wejdzie do królestwa niebieskiego, ale ten, co czyni wolę Ojca mego, który jest w niebiosach, ten wejdzie do królestwa niebieskiego.
mt_07:22 Wielu powie mi w ów dzień: Panie, Panie! czyśmy nie prorokowali w imię twoje i w imię twoje nie wyrzucali czartów i w imię twoje nie czynili wielu cudów.
mt_07:23 A wtedy wyznam im: żem was nigdy nie znał, odstąpcie ode mnie, którzy czynicie nieprawość.
mt_07:24 Każdy więc, który słucha tych słów moich i wypełnia je, będzie przyrównany człowiekowi mądremu, który zbudował dom swój na opoce.
mt_07:25 I spadł deszcz, i przyszły rzeki, i wiały wiatry, i uderzyły na ów dom, a nie upadł; bo był na opoce ugruntowany.
mt_07:26 I każdy, który słucha tych słów moich, a nie wypełnia ich, będzie podobny człowiekowi głupiemu, który zbudował dom swój na piasku.
mt_07:27 I spadł deszcz, i przyszły rzeki, i powiały wiatry, i uderzyły na ów dom; i upadł, i był upadek jego wielki.
mt_07:28 I stało się, gdy Jezus dokończył tych słów, zdumiewały się rzesze nad nauką jego.
mt_07:29 Albowiem nauczał ich jak władzę mający, a nie jak ich doktorowie i faryzeusze.
mt_08:01 Gdy zaś zstąpił z góry, szły za nim wielkie rzesze.
mt_08:02 A oto trędowaty przyszedłszy, pokłonił się mu, mówiąc: Panie! jeśli chcesz, możesz mię oczyścić.
mt_08:03 I wyciągnąwszy Jezus rękę, dotknął się go, mówiąc: Chcę, bądź oczyszczony. I zaraz został oczyszczony trąd jego.
mt_08:04 I rzekł mu Jezus: Bacz, żebyś nikomu nie mówił, ale idź, ukaż się kapłanowi i ofiaruj dar, który przykazał Mojżesz na świadectwo im.
mt_08:05 Gdy zaś wszedł do Kafarnaum, przystąpił do niego setnik, prosząc go, i mówiąc:
mt_08:06 Panie! sługa mój leży w domu paraliżem tknięty i ciężko jest dręczony.
mt_08:07 I rzekł mu Jezus: Ja przyjdę i uzdrowię go.
mt_08:08 I odpowiadając setnik, rzekł: Panie, nie jestem godzien, abyś wszedł pod dach mój; ale tylko powiedz słowo, a będzie uzdrowiony sługa mój.
mt_08:09 I ja bowiem jestem człowiekiem pod władzą postanowionym, mającym pod sobą żołnierzy, i mówię temu: Idź, a idzie; a drugiemu: Chodź, a przychodzi; a słudze mojemu: czyń to, a czyni.
mt_08:10 Jezus zaś słysząc to, zdziwił się i rzekł tym, którzy szli za nim: Zaprawdę, powiadam wam, nie znalazłem tak wielkiej wiary w Izraelu.
mt_08:11 Wam zaś powiadam, że wielu przyjdzie ze wschodu słońca i z zachodu i zasiędą z Abrahamem i Izaakiem i Jakubem w królestwie niebieskim;
mt_08:12 a synowie królestwa będą wyrzuceni do ciemności zewnętrznych; tam będzie płacz i zgrzytanie zębów.
mt_08:13 I rzekł Jezus setnikowi: Idź, a jak uwierzyłeś, niech ci się stanie. I uzdrowiony został sługa w owej godzinie.
mt_08:14 A gdy przyszedł Jezus do domu Piotra, ujrzał świekrę jego leżącą i mającą gorączkę.
mt_08:15 I dotknął się jej ręki i opuściła ją gorączka i wstała i posługiwała im.
mt_08:16 Gdy zaś wieczór nastał, przywiedli mu wielu opętanych; i wyrzucał duchy słowem i uzdrowił wszystkich źle się mających;
mt_08:17 aby się wypełniło, co było powiedziane przez Izajasza proroka, mówiącego: „On niemoce nasze przyjął i choroby nasze nosił.”
mt_08:18 Jezus zaś widząc wielkie rzesze koło siebie, kazał jechać za morze.
mt_08:19 I przystąpiwszy pewien. doktor, rzekł mu: Nauczycielu! pójdę za tobą, dokądkolwiek pójdziesz.
mt_08:20 I rzekł mu Jezus: Lisy mają jamy i ptaki niebieskie gniazda, a Syn Człowieczy nie ma, gdzieby głowę skłonił.
mt_08:21 Inny zaś z uczniów jego rzekł mu: Panie! pozwól mi pierwej odejść i pogrzebać ojca mego.
mt_08:22 I rzekł mu Jezus: Pójdź za mną, a umarłym zostaw grzebanie umarłych swoich.
mt_08:23 A gdy On wstąpił w łódkę, weszli za nim uczniowie jego.
mt_08:24 A oto wielka burza powstała na morzu, tak że się łódka falami okrywała, a on spał.
mt_08:25 I przystąpili do niego uczniowie jego, i obudzili go, mówiąc: Panie! zachowaj nas, giniemy.
mt_08:26 I rzekł im Jezus: Czemu bojaźliwi jesteście, małej wiary? Wtedy wstawszy, rozkazał wiatrom i morzu, i stała się cisza wielka.
mt_08:27 A zatem ludzie zdumieli się, mówiąc: Któż jest ten, że wiatry i morze są mu posłuszne?
mt_08:28 A gdy przybył za morze do krainy Gerazeńczyków, zabiegli mu dwaj diabłów mający, wychodzący z grobów, bardzo okrutni, tak że nikt nie mógł przejść ową drogą.
mt_08:29 A oto zakrzyknęli, mówiąc: Cóż ci do nas, Jezusie, Synu Boży? Przyszedłeś tu przed czasem męczyć nas?
mt_08:30 A było niedaleko od nich pasące się stado wielu wieprzów.
mt_08:31 Czarci zaś prosili go, mówiąc: Jeśli nas wyrzucasz stąd, poślij nas w stado wieprzów.
mt_08:32 I rzekł im: Idźcie. A oni wyszedłszy, weszli w wieprze; i oto całe stado z urwistego brzegu pędem wpadło w morze i pozdychało w wodach.
mt_08:33 Pasterze zaś uciekli i przyszedłszy do miasta, opowiedzieli wszystko i o owych, co mieli diabłów.
mt_08:34 A oto całe miasto wyszło naprzeciw Jezusa i ujrzawszy go, prosili, aby odszedł z ich granic.
mt_09:01 I wstąpiwszy w łódkę, przeprawił się i przyszedł do miasta swego.
mt_09:02 A oto przynieśli mu sparaliżowanego, leżącego na łożu. I widząc Jezus wiarę ich, rzekł do sparaliżowanego: Ufaj, synu! Odpuszczają ci się grzechy twoje.
mt_09:03 A oto niektórzy z doktorów mówili sami w sobie: Ten bluźni.
mt_09:04 A widząc Jezus myśli ich, rzekł: Czemu myślicie złe w sercach waszych?
mt_09:05 Cóż jest łatwiej rzec: Odpuszczają ci się grzechy twoje, czy, rzec: Wstań a chodź?
mt_09:06 Żebyście zaś wiedzieli, iż Syn Człowieczy ma moc na ziemi odpuszczania grzechów, wtedy rzekł do sparaliżowanego: Wstań, weź łoże swoje, a idź do domu swego.
mt_09:07 I wstał, i poszedł do domu swego.
mt_09:08 Co też widząc rzesze, ulękły się i chwaliły Boga, który dał taką moc ludziom.
mt_09:09 A gdy Jezus szedł stamtąd, ujrzał człowieka, siedzącego przy cle, imieniem Mateusz. I rzekł mu: Pójdź za mną. A wstawszy poszedł za nim.
mt_09:10 I stało się, gdy on siedział u stołu w domu, oto wielu celników i grzeszników przyszedłszy, siedziało u stołu z Jezusem i uczniami jego.
mt_09:11 A widząc to faryzeusze, mówili uczniom jego: Czemu z celnikami i z grzesznikami je nauczyciel wasz?
mt_09:12 Lecz Jezus usłyszawszy, rzekł: Nie potrzeba zdrowym lekarza, ale źle się mającym.
mt_09:13 Idąc zaś uczcie się, co znaczy: „Miłosierdzia chcę, a nie ofiary”; bo nie przyszedłem wzywać sprawiedliwych, ale grzesznych.
mt_09:14 Wtedy przystąpili do niego uczniowie Janowi, mówiąc: Czemu my i faryzeusze pościmy często, a uczniowie twoi nie poszczą?
mt_09:15 I rzekł im Jezus: Czyż goście weselni mogą się smucić, dopóki z nimi jest oblubieniec? Ale przyjdą dni, gdy będzie wzięty od nich oblubieniec, a wtedy będą pościć.
mt_09:16 Nikt zaś nie przyprawia łaty z surowego sukna do starej szaty, albowiem obrywa od szaty całość jej i przedarcie staje się gorsze.
mt_09:17 Ani nie leją młodego wina w stare bukłaki; bo inaczej bukłaki pękają i wino się rozlewa i bukłaki niszczeją. Ale młode wino zlewają w bukłaki nowe, a tak jedno i drugie bywa zachowane.
mt_09:18 Gdy on to do nich mówił, oto jeden książę przystąpił i pokłonił mu się, mówiąc: Panie! córka moja dopiero skonała, ale przyjdź, włóż na nią rękę swoją, a żyć będzie.
mt_09:19 A Jezus wstawszy, poszedł za nim i uczniowie jego.
mt_09:20 A oto niewiasta, która cierpiała krwotok przez lat dwanaście, przystąpiła z tyłu i dotknęła się kraju szaty jego.
mt_09:21 Mówiła bowiem sama w sobie: Bylebym tylko dotknęła się szaty jego, będę zdrowa.
mt_09:22 A Jezus obróciwszy się i ujrzawszy ją, rzekł: Ufaj córko! Wiara twoja ciebie uzdrowiła. I uzdrowiona została niewiasta od owej godziny.
mt_09:23 I gdy Jezus przyszedł w dom książęcia i ujrzał fletnistów i tłum zgiełk czyniący, mówił:
mt_09:24 Odstąpcie; albowiem nie umarła dzieweczka, ale śpi. I śmiali się z niego.
mt_09:25 A gdy wyrzucono tłum, wszedł i ujął rękę jej, i powstała dzieweczka.
mt_09:26 I rozeszła się ta wieść po wszystkiej owej ziemi.
mt_09:27 A gdy Jezus przechodził stamtąd, szli za nim dwaj ślepi, wołając i mówiąc: Zmiłuj się nad nami, Synu Dawidów!
mt_09:28 Gdy zaś przyszedł do domu, przystąpili do niego ślepi. I rzekł im Jezus: Wierzycie, że wam to mogę uczynić? Rzekli mu: Tak, Panie!
mt_09:29 Wtedy dotknął się oczu ich, mówiąc: Niech się wam stanie według wiary waszej.
mt_09:30 I otworzyły się oczy ich, i zagroził im Jezus, mówiąc: Baczcie, aby się kto nie dowiedział.
mt_09:31 Lecz oni wyszedłszy, rozsławili go, po wszystkiej owej ziemi.
mt_09:32 Gdy ci zaś odeszli, oto przywiedli mu człowieka niemego, opętanego od diabła.
mt_09:33 A gdy diabeł został wyrzucony, przemówił niemy i dziwiły się rzesze, mówiąc: Nigdy się tak nie okazało w Izraelu.
mt_09:34 Ale faryzeusze mówili: Przez księcia diabelskiego wypędza diabły.
mt_09:35 I obchodził Jezus wszystkie miasta i wioski, nauczając w synagogach ich i przepowiadając ewangelię królestwa, a uzdrawiając wszelką chorobę i wszelką niemoc.
mt_09:36 Widząc zaś rzesze, zlitował się nad nimi, gdyż byli strudzeni i leżący jako owce, nie mające pasterza.
mt_09:37 Wtedy rzekł uczniom swoim: Żniwo wprawdzie wielkie, ale robotników mało.
mt_09:38 Proścież tedy Pana żniwa, aby wysłał robotników na żniwo swoje.
mt_10:01 I zwoławszy dwunastu uczniów swoich, dał im moc nad duchami nieczystymi, aby je wypędzali i uzdrawiali wszelką chorobę i wszelką niemoc.
mt_10:02 Dwunastu zaś apostołów te są imiona: Pierwszy Szymon, którego zowią Piotrem i Andrzej brat jego, Jakub, syn Zebedeusza i Jan, brat jego,
mt_10:03 Filip i Bartłomiej, Tomasz i Mateusz celnik, Jakub Alfeuszowy i Tadeusz,
mt_10:04 Szymon Kananejczyk i Judasz Iszkariot, który go też wydał.
mt_10:05 Tych dwunastu posłał Jezus, rozkazując im, mówiąc: Na drogę pogan nie zachodźcie, i do miast samarytańskich nie wchodźcie;
mt_10:06 ale raczej idźcie do owiec, które poginęły z domu Izraela.
mt_10:07 Idąc zaś przepowiadajcie, mówiąc: że przybliżyło się królestwo niebieskie.
mt_10:08 Niemocnych uzdrawiajcie, umarłych wskrzeszajcie, trędowatych oczyszczajcie, czartów wyrzucajcie; darmo otrzymaliście, darmo dawajcie.
mt_10:09 Nie miejcie złota ani srebra, ani pieniędzy w trzosach swoich.
mt_10:10 Ani torby podróżnej, ani dwu sukien, ani butów, ani laski; albowiem godzien jest robotnik strawy swojej.
mt_10:11 Do któregokolwiek zaś miasta albo miasteczka wejdziecie, pytajcie się, kto w nim jest godny i tam mieszkajcie, póki nie wyjdziecie.
mt_10:12 A wchodząc w dom, pozdrawiajcie go, mówiąc: Pokój temu domowi.
mt_10:13 I jeśliby dom ów był godny, przyjdzie nań pokój wasz;. a jeśliby nie był godny, pokój wasz wróci się o was.
mt_10:14 I ktokolwiek by was nie przyjął, i nie słuchał mów waszych, wychodząc precz z domu albo z miasta, otrząśnijcie proch z nóg waszych.
mt_10:15 Zaprawdę powiadam wam: Lżej będzie ziemi sodomskiej i gomorejskiej w dzień sądny, niż owemu miastu.
mt_10:16 Oto ja was posyłam jak owce między wilki, bądźcie więc roztropni jak węże, a prości jak gołębice.
mt_10:17 Strzeżcie się zaś ludzi; albowiem będą was wydawać przed Rady i w synagogach swoich będą was biczować.
mt_10:18 I do namiestników i do królów będziecie wodzeni dla mnie na świadectwo im i poganom.
mt_10:19 A gdy was wydadzą, nie myślcie, jak albo co byście mówić mieli; bo w owej godzinie będzie wam dane, co byście mówili:
mt_10:20 Albowiem nie wy jesteście, którzy mówicie, ale Duch Ojca waszego, który mówi w was.
mt_10:21 Wyda zaś brat brata na śmierć i ojciec syna, i powstaną dzieci przeciw rodzicom, i o śmierć ich przyprawiać będą.
mt_10:22 I będziecie w nienawiści u wszystkich dla imienia mego. Ale kto wytrwa aż do końca, ten będzie zbawiony.
mt_10:23 A gdy was prześladować będą w tym mieście, uciekajcie do drugiego. Zaprawdę powiadam wam, że nie skończycie miast izraelskich, aż przyjdzie Syn Człowieczy.
mt_10:24 Nie jest uczeń nad mistrza, ani sługa nad pana swego.
mt_10:25 Dosyć uczniowi, aby był jako mistrz jego, a słudze jako Pan jego. Jeśli gospodarza Belzebubem nazwali, jakże daleko więcej domowników jego?
mt_10:26 A więc nie bójcie się ich; albowiem nie ma nic skrytego, co by nie miało być odkryte; ani tajemnego, czego by wiedzieć nie miano.
mt_10:27 Co wam w ciemności mówię, powiadajcie na świetle, a co na ucho słyszycie, przepowiadajcie na dachach.
mt_10:28 I nie bójcie się tych, którzy zabijają ciało, a duszy zabić nie mogą; ale raczej bójcie się tego, który i duszę i ciało może zatracić w piekle.
mt_10:29 Czyż nie sprzedają dwóch wróbli za miedziaka? I ani jeden z nich nie spadnie na ziemię bez Ojca waszego?
mt_10:30 A wasze włosy wszystkie na głowie są policzone.
mt_10:31 Nie bójcie się tedy; lepsi jesteście wy niż wiele wróbli.
mt_10:32 Każdy więc, który mnie wyzna przed ludźmi, wyznam go i ja przed Ojcem moim; który jest w niebiosach.
mt_10:33 Kto by zaś zaparł się mnie przed ludźmi, zaprę się go i ja przed Ojcem moim, który jest w niebiosach.
mt_10:34 Nie mniemajcie, że przyszedłem pokój zsyłać na ziemię. Nie przyszedłem zsyłać pokoju, ale miecz.
mt_10:35 Przyszedłem bowiem oddzielić człowieka od ojca swego i córkę od matki swojej i synową od świekry swojej.
mt_10:36 I będą nieprzyjaciółmi człowieka domownicy jego.
mt_10:37 Kto miłuje ojca albo matkę więcej niż mnie, nie jest mnie godzien, a kto miłuje syna albo córkę nade mnie, nie jest mnie godzien.
mt_10:38 A kto nie bierze krzyża swego i nie naśladuje mnie, nie jest mnie godzien.
mt_10:39 Kto znalazł duszę swoją, straci ją; a kto by utracił duszę swą dla mnie, znajdzie ją.
mt_10:40 Kto was przyjmuje, mnie przyjmuje, a kto mnie przyjmuje, przyjmuje tego, który mnie posłał.
mt_10:41 Kto przyjmuje proroka w imię proroka, otrzyma zapłatę proroka, i kto przyjmuje sprawiedliwego w imię sprawiedliwego, otrzyma zapłatę sprawiedliwego.
mt_10:42 A ktokolwiek by dał się napić jednemu z tych najmniejszych kubek zimnej wody, tylko w imię ucznia, zaprawdę powiadam wam, nie straci zapłaty swojej.
mt_11:01 I stało się, gdy Jezus skończył przykazywać dwunastu uczniom swoim, odszedł stamtąd, aby uczyć i przepowiadać w miastach ich.
mt_11:02 Jan zaś, gdy usłyszał w więzieniu o dziełach Chrystusa, posławszy dwóch uczniów swoich,
mt_11:03 rzekł mu: Tyś jest, który ma przyjść, czyli innego czekamy?
mt_11:04 A odpowiadając Jezus, rzekł im: Idźcie, donieście Janowi, coście słyszeli i widzieli:
mt_11:05 „Ślepi widzą,” chromi chodzą, trędowaci bywają oczyszczeni, głusi słyszą, umarli zmartwychwstają, ubogim ewangelię opowiadają.
mt_11:06 A błogosławiony jest, który się ze mnie nie zgorszy.
mt_11:07 Gdy zaś oni odchodzili, począł Jezus mówić do rzesz o Janie: Coście wyszli na pustynię widzieć? Trzcinę chwiejącą się od wiatru?
mt_11:08 Ale coście wyszli widzieć? Człowieka w miękkie szaty obleczonego? Oto ci, co w miękkie szaty się ubierają, w domach królewskich są.
mt_11:09 Ale coście wyszli widzieć? Proroka? Zaiste powiadam wam: I więcej niż proroka.
mt_11:10 Ten jest bowiem, o którym napisano: „Oto ja posyłam Anioła mego przed obliczem twoim, który zgotuje drogę twą przed tobą.”
mt_11:11 Zaprawdę powiadam wam: Nie powstał między narodzonymi z niewiast większy nad Jana Chrzciciela, lecz który jest mniejszy w królestwie niebieskim, większy jest, niż on.
mt_11:12 A od dni Jana Chrzciciela aż dotąd, królestwo niebieskie gwałt cierpi i gwałtownicy je porywają.
mt_11:13 Gdyż wszyscy prorocy i Zakon aż do Jana prorokowali.
mt_11:14 A jeśli chcecie przyjąć, on jest Eliaszem, który ma przyjść.
mt_11:15 Kto ma uszy ku słuchaniu, niechaj słucha.
mt_11:16 Komu zaś przyrównam to plemię? Podobne jest chłopiętom siedzącym na rynku, które wołając do rówieśników,
mt_11:17 mówią: Śpiewaliśmy wam, a nie tańczyliście, zawodziliśmy, a nie płakaliście.
mt_11:18 Albowiem przyszedł Jan nie jedząc ani nie pijąc, i powiadają: Czarta ma.
mt_11:19 Przyszedł Syn Człowieczy, jedząc i pijąc i mówią: Oto człowiek obżerca i winopilca, przyjaciel celników i grzeszników. I usprawiedliwiona jest mądrość od synów swoich.
mt_11:20 Wtedy począł wymawiać miastom, w których stało się bardzo wiele cudów jego, że nie czyniły pokuty.
mt_11:21 Biada tobie Korozain! Biada tobie Betsaido! Gdyby bowiem w Tyrze i w Sydonie stały się były cuda, które stały się u was, dawno by były czyniły pokutę we włosiennicy i w popiele.
mt_11:22 Wszakże powiadam wam: lżej będzie Tyrowi i Sydonowi w dzień sądu, niźli wam.
mt_11:23 A ty Kafarnaum czyż się aż do nieba wyniesiesz? Aż do piekła zstąpisz, bo gdyby się były w Sodomie stały cuda, które się działy w tobie, byłaby się może ostała aż do tego dnia.
mt_11:24 Wszakże powiadam wam: Iż znośniej będzie ziemi sodomitów w dzień sądu, aniżeli tobie.
mt_11:25 Wówczas odpowiadając Jezus, rzekł: Wyznaję tobie, Ojcze, Panie nieba i ziemi, żeś te rzeczy zakrył przed mądrymi i roztropnymi, a objawiłeś je maluczkim.
mt_11:26 Tak Ojcze, ponieważ tak spodobało się tobie.
mt_11:27 Wszystko dane mi jest od Ojca mego. I nikt nie zna Syna tylko Ojciec, ani Ojca nikt nie zna, tylko Syn i ten, komu by Syn chciał objawić.
mt_11:28 Pójdźcie do mnie wszyscy, którzy pracujecie i jesteście obciążeni, a Ja was ochłodzę.
mt_11:29 Weźmijcie jarzmo moje na się, a uczcie się ode mnie, żem jest cichy i pokornego serca, a znajdziecie odpoczynek duszom waszym.
mt_11:30 Albowiem jarzmo moje słodkie jest, a brzemię moje lekkie.
mt_12:01 Wówczas szedł Jezus w szabat przez zboża, a uczniowie jego będąc głodni, poczęli rwać kłosy i jeść.
mt_12:02 Faryzeusze zaś ujrzawszy, rzekli mu: Oto uczniowie twoi czynią, czego się nie godzi czynić w szabat.
mt_12:03 Lecz on im powiedział: Nie czytaliście, co uczynił Dawid, kiedy łaknął, i ci, którzy z nim byli?
mt_12:04 Jak wszedł do domu Bożego i jadł chleb pokładny, którego mu się nie godziło jeść, ani tym, którzy z nim byli, tylko samym kapłanom?
mt_12:05 Alboście nie czytali w Zakonie, że w szabaty kapłani w świątyni gwałcą szabat, a są bez winy.
mt_12:06 Ale mówię wam, że tu jest większy niż świątynia.
mt_12:07 Gdybyście zaś wiedzieli, co znaczy: „Miłosierdzia chcę, a nie ofiary,” nigdy byście nie byli potępili niewinnych.
mt_12:08 Albowiem Panem jest Syn Człowieczy i szabatu.
mt_12:09 A gdy odszedł stamtąd, przyszedł do ich synagogi.
mt_12:10 A oto człowiek mający uschłą rękę; i pytali go, mówiąc: Czy godzi się w szabaty uzdrawiać, aby go oskarżyli.
mt_12:11 On zaś rzekł im: Który z was człowiek, jeśliby miał owcę jedną, a ona wpadłaby w dół w szabat, czyż jej nie weźmie i nie podniesie?
mt_12:12 O ileż więcej wart jest człowiek niż owca? Przeto godzi się w szabaty dobrze czynić.
mt_12:13 Wtedy rzekł człowiekowi: Wyciągnij rękę twoją. I wyciągnął, i przywrócona jest do zdrowia jako druga.
mt_12:14 Faryzeusze zaś wyszedłszy, naradzali się przeciw niemu, jakby go stracić.
mt_12:15 Ale Jezus wiedząc, odszedł stamtąd, i poszło wielu za nim, i uzdrowił ich wszystkich.
mt_12:16 I rozkazał im, aby go nie wyjawiali.
mt_12:17 Aby się wypełniło, co było powiedziane przez Izajasza proroka mówiącego:
mt_12:18 „Oto sługa mój, którego obrałem, miły mój, w którym dobrze upodobała sobie dusza moja. Położę ducha mojego na nim, a sąd poganom opowie.
mt_12:19 Nie będzie się wadził, ani nie będzie wołał, i nikt nie usłyszy na ulicach głosu jego.
mt_12:20 Trzciny zgniecionej nie złamie, a lnu kurzącego się nie zagasi, aż doprowadzi sąd ku zwycięstwu.
mt_12:21 A w imieniu jego narody nadzieję mieć będą.”
mt_12:22 Wtedy przywiedziono mu opętanego od diabła, ślepego i niemego, i uzdrowił go tak, iż mówił i widział.
mt_12:23 I zdumiewały się wszystkie rzesze, i mówiły: Czyż ten nie jest synem Dawida?
mt_12:24 Faryzeusze zaś usłyszawszy, rzekli: Ten nie wyrzuca czartów, tylko przez Belzebuba, księcia czartowskiego.
mt_12:25 Ale Jezus wiedząc myśli ich, rzekł im: Wszelkie królestwo rozdzielone przeciwko sobie będzie spustoszone, i wszelkie miasto albo dom rozdzielony przeciwko sobie nie ostoi się.
mt_12:26 A jeśli szatan szatana wyrzuca, przeciwko sobie jest rozdzielony; jakże tedy ostoi się królestwo jego?
mt_12:27 A jeśli ja przez Belzebuba wyrzucam czarty, synowie wasi przez kogo wyrzucają? Dlatego oni będą sędziami waszymi.
mt_12:28 Lecz jeśli ja Duchem Bożym wyrzucam czarty, więc przyszło do was królestwo Boże.
mt_12:29 Albo jak może kto wejść do domu mocarza i sprzęt jego zagrabić, jeśliby pierwej nie związał mocarza, i wtedy dopiero dom jego ograbi?
mt_12:30 Kto nie jest ze mną, przeciwko mnie jest, a kto nie gromadzi ze mną, rozprasza.
mt_12:31 Dlatego powiadam wam: Wszelki grzech i bluźnierstwo będzie odpuszczone ludziom, ale bluźnierstwo Ducha nie będzie odpuszczone.
mt_12:32 I ktokolwiek by rzekł słowo przeciwko Synowi Człowieczemu, będzie mu odpuszczone, ale kto by mówił przeciw Duchowi Świętemu, nie będzie mu odpuszczone, ani w tym wieku, ani w przyszłym.
mt_12:33 Albo przyznajcie, że drzewo dobre, i owoc jego dobry, albo przyznajcie, że drzewo złe, i owoc jego zły, albowiem drzewo bywa poznawane z owocu.
mt_12:34 Plemię żmijowe! jakże możecie dobre rzeczy mówić, będąc złymi? Albowiem z obfitości serca usta mówią.
mt_12:35 Dobry człowiek z dobrego skarbu wynosi rzeczy dobre, a zły człowiek ze złego skarbu wynosi złe.
mt_12:36 A powiadam wam, że z każdego słowa próżnego, które by wyrzekli ludzie, zdadzą liczbę w dzień sądu.
mt_12:37 Albowiem ze słów twoich będziesz usprawiedliwiony, i ze słów twoich będziesz potępiony.
mt_12:38 Wtedy odpowiedzieli mu niektórzy z doktorów i z faryzeuszów, mówiąc: Nauczycielu! chcemy od ciebie znak widzieć.
mt_12:39 On zaś odpowiadając, rzekł im: Plemię złe i cudzołożne znaku szuka, a znak mu nie będzie dany, tylko znak Jonasza proroka.
mt_12:40 Albowiem jak był Jonasz w brzuchu wieloryba trzy dni i trzy noce, tak będzie Syn Człowieczy w sercu ziemi trzy dni i trzy noce.
mt_12:41 Mężowie niniwici powstaną na sądzie z tym plemieniem i potępią je, gdyż pokutę czynili na kazanie Jonaszowe; a oto tutaj więcej niźli Jonasz.
mt_12:42 Królowa z południa powstanie na sądzie z tym plemieniem i potępi je, gdyż przyjechała z krańców ziemi słuchać mądrości Salomonowej; a oto tutaj więcej niż Salomon.
mt_12:43 Gdy zaś nieczysty duch wyjdzie z człowieka, chodzi po miejscach suchych, szukając odpocznienia, a nie znajduje.
mt_12:44 Wtedy mówi: Wrócę się do domu mego, skąd wyszedłem. I przyszedłszy, znajduje go pustym, umiecionym i ozdobionym.
mt_12:45 Wtedy idzie i bierze ze sobą siedmiu innych duchów gorszych, niż sam, i wszedłszy, mieszkają tam; i stają się ostateczne rzeczy człowieka owego gorsze niźli pierwsze. Tak będzie i z tym plemieniem niegodziwym.
mt_12:46 Gdy on jeszcze mówił do rzeszy, oto matka jego i bracia stanęli przed domem, chcąc z nim mówić.
mt_12:47 A ktoś mu rzekł: Oto matka twoja i bracia twoi przed domem stoją, szukając cię.
mt_12:48 Lecz on odpowiadając, rzekł mówiącemu do siebie: Kto jest matką moją i którzy są braćmi moimi?
mt_12:49 I wyciągnąwszy rękę ku uczniom swoim rzekł: Oto matka moja i bracia moi.
mt_12:50 Albowiem ktokolwiek by spełnił wolę Ojca mego, który jest w niebiosach, ten jest bratem moim i siostrą i matką.
mt_13:01 Owego dnia wyszedłszy Jezus z domu, siedział nad morzem.
mt_13:02 I zebrały się przy nim rzesze wielkie tak, że wstąpiwszy do łodzi, siedział, a cała rzesza stała na brzegu.
mt_13:03 I powiedział im wiele w przypowieściach, mówiąc: Oto szedł siać, który sieje.
mt_13:04 A gdy siał, niektóre padły obok drogi, i przyleciały ptaki niebieskie, i wydziobały je.
mt_13:05 Inne zaś padły na opoczyste, gdzie nie miały wiele ziemi, i wnet wzeszły, bo nie miały głębokiej ziemi.
mt_13:06 A gdy słońce wzeszło, zwiędły i że nie miały korzenia, uschły.
mt_13:07 Inne zaś padły między ciernie, a ciernie wyrosły i zadusiły je.
mt_13:08 A inne padły na ziemię dobrą i dały owoc: jedno setny, drugie sześćdziesiąty, a inne trzydziesty.
mt_13:09 Kto ma uszy ku słuchaniu, niechaj słucha.
mt_13:10 I przystąpiwszy uczniowie, rzekli mu: Czemu im mówisz w przypowieściach?
mt_13:11 A on odpowiadając, rzekł im: Gdyż wam dane jest poznać tajemnice królestwa niebieskiego, tamtym zaś nie jest dane.
mt_13:12 Albowiem ktokolwiek ma, będzie mu dane i będzie obfitował, kto zaś nie ma, i to co ma, będzie wzięte od niego.
mt_13:13 Dlatego mówię im w przypowieściach, że patrząc, nie widzą, a słuchając, nie słyszą ani rozumieją.
mt_13:14 I spełnia się na nich proroctwo Izajasza, mówiącego: „Słuchem słuchać będziecie, a nie zrozumiecie i widząc, widzieć będziecie, a nie ujrzycie.
mt_13:15 Albowiem zatyło serce ludu tego, a uszami ciężko słyszeli i oczy swe zamrużyli, żeby kiedy oczyma nie widzieli i uszami nie słyszeli, a sercem nie zrozumieli i nie nawrócili się, a uzdrowiłbym ich.”
mt_13:16 Wasze zaś oczy błogosławione, że widzą, i uszy wasze, że słyszą.
mt_13:17 Albowiem zaprawdę mówię wam, iż wielu proroków i sprawiedliwych pragnęło widzieć, co widzicie, a nie widzieli, i słyszeć, co słyszycie, a nie słyszeli.
mt_13:18 Wy zatem słuchajcie przypowieści o siewcy.
mt_13:19 Do każdego, co słucha słowa o królestwie, a nie rozumie, przychodzi Zły i porywa to, co było wsiane w serce jego. Ten jest, który został obok drogi posiany.
mt_13:20 A który na opoczystych został posiany, ten jest, który słucha słowa, i zaraz je z radością przyjmuje.
mt_13:21 Nie ma zaś korzenia w sobie, ale trwa do czasu, a gdy przypadnie ucisk i prześladowanie dla słowa, wnet się gorszy.
mt_13:22 A który został posiany między ciernie, ten jest, który słucha słowa, a troska świata tego i szukanie bogactw zadusza słowo, i staje się bez pożytku.
mt_13:23 A który został posiany na ziemię dobrą, ten jest, który słucha słowa i rozumie i owoc przynosi, a mianowicie jedno wydaje setny, a drugie sześćdziesiąty, a inne trzydziesty.
mt_13:24 Inną przypowieść przedłożył im, mówiąc: Podobne jest królestwo niebieskie człowiekowi, który posiał dobre nasienie na roli swojej.
mt_13:25 Gdy zaś ludzie spali, przyszedł nieprzyjaciel jego i nasiał kąkolu między pszenicę, i odszedł.
mt_13:26 A gdy urosła trawa i owoc uczyniła, wtedy pokazał się i kąkol.
mt_13:27 Przystąpiwszy zaś słudzy gospodarza, rzekli mu: Panie, czyżeś nie posiał dobrego nasienia na roli swojej? Skąd więc ma kąkol?
mt_13:28 I rzekł im: Nieprzyjazny człowiek to uczynił. A słudzy rzekli mu: Chcesz, pójdziemy i zbierzemy go?
mt_13:29 I rzekł: Nie, byście przypadkiem zbierając kąkol, nie wykorzenili razem z nim i pszenicy.
mt_13:30 Dopuśćcie obojgu róść aż do żniwa, a czasu żniwa powiem żeńcom:, Zbierzcie pierwej kąkol i zwiążcie go w snopki ku spaleniu, a pszenicę zgromadźcie do gumna mojego.
mt_13:31 Inną przypowieść przedłożył im, mówiąc: Podobne jest królestwo niebieskie ziarnu gorczycznemu, które wziąwszy człowiek, posiał na roli swojej.
mt_13:32 Jest ono wprawdzie najmniejsze ze wszelkiego nasienia, ale kiedy urośnie, większe jest nad wszystkie jarzyny i staje się drzewem, tak że ptaki niebieskie przylatują i mieszkają na gałązkach jego.
mt_13:33 Inną przypowieść powiedział im: Podobne jest królestwo niebieskie do kwasu, który wziąwszy niewiasta, włożyła w trzy miary mąki, aż się wszystka zakwasiła.
mt_13:34 To wszystko mówił Jezus do rzeszy w przypowieściach, a bez przypowieści nie mówił im,
mt_13:35 aby się wypełniło to, co było powiedziane przez Proroka mówiącego: „Otworzę usta moje w przypowieściach, będę wypowiadał rzeczy skryte od założenia świata.”
mt_13:36 Wtedy rozpuściwszy rzesze, przyszedł do domu. I przystąpili do niego uczniowie jego, mówiąc: Wyłóż nam przypowieść o kąkolu w roli.
mt_13:37 A on odpowiadając, rzekł im: Tym, który sieje dobre nasienie, jest Syn Człowieczy.
mt_13:38 A rolą jest świat, a dobrym nasieniem są synowie królestwa, a kąkolem synowie złego.
mt_13:39 Nieprzyjacielem zaś, który go nasiał, jest diabeł, a żniwem jest koniec świata, żeńcami zaś są aniołowie.
mt_13:40 Jak więc kąkol zbierają i palą ogniem, tak będzie na końcu świata.
mt_13:41 Pośle Syn Człowieczy Aniołów swoich i zbiorą z królestwa jego wszystkie zgorszenia i tych, którzy czynią nieprawość.
mt_13:42 I wrzucą ich w piec ognisty; tam będzie płacz i zgrzytanie zębów.
mt_13:43 Wtedy sprawiedliwi świecić będą jako słońce w królestwie Ojca swego. Kto ma uszy ku słuchaniu, niechaj słucha.
mt_13:44 Podobne jest królestwo niebieskie do skarbu ukrytego w roli, który znalazłszy człowiek, skrył, i radując się z niego, odchodzi i sprzedaje wszystko, co ma, i kupuje ową rolę.
mt_13:45 Również podobne jest królestwo niebieskie człowiekowi kupcowi, szukającemu dobrych pereł.
mt_13:46 A znalazłszy jedną drogą perłę, odszedł, i sprzedał wszystko, co miał, i kupił ją.
mt_13:47 Również podobne jest królestwo niebieskie niewodowi, zapuszczonemu w morze i zgromadzającemu wszelkiego rodzaju ryby.
mt_13:48 Który, gdy się napełnił, wyciągnąwszy, a na brzegu usiadłszy, wybrali dobre w naczynia, a złe precz wyrzucili.
mt_13:49 Tak będzie przy końcu świata; wyjdą aniołowie i wyłączą złych z pośrodka sprawiedliwych,
mt_13:50 i wrzucą ich w piec ognisty; tam będzie płacz i zgrzytanie zębów.
mt_13:51 Zrozumieliście to wszystko? Mówią mu: Tak.
mt_13:52 Rzekł im: Dlatego każdy uczony nauczyciel w królestwie niebieskim, podobny jest człowiekowi gospodarzowi, który wyjmuje ze skarbu swego nowe i stare rzeczy.
mt_13:53 I stało się, gdy Jezus dokończył tych przypowieści, odszedł stamtąd.
mt_13:54 I przyszedłszy do ojczyzny swojej nauczał ich w synagogach ich, tak że się zdumiewali i mówili: Skądże temu ta mądrość i cuda?
mt_13:55 Czyż ten nie jest synem rzemieślnika? Czy matka jego nie nazywa się Maryja, a bracia jego Jakub i Józef i Szymon i Juda?
mt_13:56 A siostry jego czyż nie wszystkie są u nas? Skądże więc jemu to wszystko?
mt_13:57 I gorszyli się z niego. A Jezus rzekł im: Nie jest prorok bez czci, tylko w ojczyźnie swojej i w domu swoim.
mt_13:58 I nie uczynił tam wielu cudów z powodu ich niedowiarstwa.
mt_14:01 Wówczas usłyszał Herod tetrarcha wieść o Jezusie,
mt_14:02 i rzekł sługom swoim: Ten ci jest Jan Chrzciciel; on to zmartwychwstał, i dlatego cuda dzieją się przezeń.
mt_14:03 Albowiem Herod pojmał był Jana, i związał go, i wsadził do więzienia z powodu Herodiady, żony brata swego.
mt_14:04 Mówił mu bowiem Jan: Tobie nie wolno jej mieć.
mt_14:05 A chcąc go zabić, bał się ludu; albowiem mieli go za proroka.
mt_14:06 W dzień zaś urodzin Heroda tańczyła córka Herodiady w pośrodku, i spodobała się Herodowi.
mt_14:07 Dlatego pod przysięgą obiecał jej dać, czegokolwiek by zażądała od niego.
mt_14:08 A ona podmówiona przez matkę swą, rzekła: Daj mi tu na misie głowę Jana Chrzciciela.
mt_14:09 I zasmucił się król, lecz dla przysięgi i tych, którzy pospołu siedzieli, kazał dać.
mt_14:10 A posławszy, ściął Jana w więzieniu.
mt_14:11 I przyniesiono głowę jego na misie, i oddano dziewczynie, i odniosła matce swojej.
mt_14:12 A przybywszy uczniowie jego, wzięli ciało jego i pogrzebali je, a przyszedłszy, opowiedzieli Jezusowi.
mt_14:13 Gdy usłyszał o tym Jezus, odjechał stamtąd łodzią na miejsce pustynne, osobno. A usłyszawszy o tym rzesze, poszły za nim z miast pieszo.
mt_14:14 I wyszedłszy, ujrzał wielką rzeszę, i zlitował się nad nimi, i uzdrowił niemocnych ich.
mt_14:15 A gdy nastał wieczór, przystąpili do niego uczniowie jego, mówiąc: Miejsce jest pustynne, a godzina już minęła; rozpuść rzesze, aby poszły do wsi i kupiły sobie żywności.
mt_14:16 Jezus zaś im rzekł: Nie potrzebują iść, dajcie wy im jeść.
mt_14:17 Odpowiedzieli mu: Nie mamy tu tylko pięć chlebów i dwie ryby.
mt_14:18 A on im rzekł: Przynieście mi je tu.
mt_14:19 A rozkazawszy rzeszom usiąść na trawie, wziąwszy pięć chlebów i dwie ryby, i spojrzawszy w niebo, pobłogosławił, połamał, i dał uczniom chleb, a uczniowie rzeszom.
mt_14:20 I jedli wszyscy, i najedli się. I zebrali resztki, dwanaście koszów pełnych ułomków.
mt_14:21 Tych zaś, co jedli, liczba była pięć tysięcy mężczyzn, oprócz niewiast i dzieci.
mt_14:22 A Jezus zaraz przymusił uczniów, by weszli do łodzi i wyprzedzili go za morze, ażby rozpuścił rzesze.
mt_14:23 I rozpuściwszy rzesze, wszedł na górę sam, by się modlić. Gdy zaś nastał wieczór, był tam sam.
mt_14:24 A łodzią na środku morza miotały fale; albowiem był wiatr przeciwny.
mt_14:25 Lecz o czwartej straży nocnej przyszedł do nich, idąc po morzu.
mt_14:26 I widząc go idącego po morzu, zatrwożyli się, mówiąc, że to zjawa. I z bojaźni krzyknęli.
mt_14:27 I zaraz przemówił do nich Jezus, mówiąc: Miejcie ufność, jam jest, nie bójcie się.
mt_14:28 A Piotr odpowiadając, rzekł: Panie, jeśliś ty jest, każ mi przyjść do siebie po wodzie.
mt_14:29 A on rzekł: Przyjdź. I wyszedłszy Piotr z łodzi, szedł po wodzie, aby przyjść do Jezusa.
mt_14:30 Ale widząc wiatr gwałtowny, zląkł się; a gdy począł tonąć, zawołał, mówiąc: Panie, ratuj mnie!
mt_14:31 A zaraz Jezus wyciągnąwszy rękę, uchwycił go, i rzekł mu: Małej wiary, czemuś zwątpił?
mt_14:32 A gdy weszli w łódź, ustał wiatr.
mt_14:33 Ci zaś, co byli w łodzi, przyszli, i pokłonili mu się, mówiąc: Prawdziwie jesteś Synem Bożym.
mt_14:34 I gdy się przeprawił, przybyli do ziemi Genezar.
mt_14:35 A poznawszy go ludzie owego miejsca, posłali po całej owej krainie, i przynieśli mu wszystkich, którzy się źle mieli.
mt_14:36 I prosili go, aby się choć kraju szaty jego dotknęli, a którzykolwiek się dotknęli, zostali uzdrowieni.
mt_15:01 Wtedy przystąpili do niego z Jerozolimy doktorowie i faryzeusze, mówiąc:
mt_15:02 Czemu uczniowie twoi przestępują ustawę starszych? Albowiem nie umywają rąk swych, gdy chleb jedzą.
mt_15:03 On zaś odpowiadając, rzekł im: Czemu i wy przestępujecie przykazania Boże dla ustawy waszej? Albowiem Bóg rzekł:
mt_15:04 „Czcij ojca i matkę,” i: „Kto by złorzeczył ojcu albo matce; niechaj śmiercią umrze.”
mt_15:05 Wy zaś powiadacie: Ktokolwiek powie ojcu albo matce: Dar, który jest ode mnie, tobie pożyteczny będzie;
mt_15:06 i nie będzie czcił ojca swego ani matki swojej. I udaremniliście przykazanie Boże dla ustawy waszej.
mt_15:07 Obłudnicy, dobrze o was prorokował Izajasz, mówiąc:
mt_15:08 „Ten lud czci mnie wargami; ale serce ich daleko jest ode mnie.
mt_15:09 Lecz próżno mnie chwalą, ucząc nauk i przykazań ludzkich.”
mt_15:10 I wezwawszy do siebie rzesze, rzekł im: Słuchajcie a rozumiejcie.
mt_15:11 Nie to, co wchodzi w usta, plami człowieka, ale co wychodzi z ust, to plami człowieka.
mt_15:12 Wtedy przystąpiwszy uczniowie jego, rzekli mu: Wiesz, że faryzeusze, usłyszawszy to słowo, zgorszyli się?
mt_15:13 A on odpowiadając, rzekł: Wszelki szczep, którego nie szczepił Ojciec mój niebieski, wykorzeniony będzie.
mt_15:14 Zaniechajcie ich, ślepi są, i wodzowie ślepych. Ślepy też jeśliby ślepego prowadził, obaj w dół wpadają.
mt_15:15 Piotr zaś odpowiadając, rzekł mu: Wyłóż nam to podobieństwo.
mt_15:16 A on rzekł: Jeszcze jesteście i wy bez zrozumienia?
mt_15:17 Nie rozumiecie, że wszystko co wchodzi w usta, do brzucha idzie, i do wychodu się wyrzuca?
mt_15:18 Ale co z ust wychodzi, z serca pochodzi, i to plami człowieka.
mt_15:19 Albowiem z serca wychodzą złe myśli, zabójstwa, cudzołóstwa, porubstwa, kradzieże, fałszywe świadectwa, bluźnierstwa.
mt_15:20 Te plamią człowieka; ale jeść nieumytymi rękoma, człowieka nie plami.
mt_15:21 A wyszedłszy Jezus stamtąd, odszedł w strony Tyru i Sydonu.
mt_15:22 I oto niewiasta chananejska wyszedłszy z tamtych okolic, wołała doń, mówiąc: Zmiłuj się nade mną, Panie, Synu Dawidów! Córka moja ciężko jest dręczona od szatana.
mt_15:23 A on nie odpowiedział jej ani słowa. I przystąpiwszy uczniowie jego, prosili go, mówiąc: Odpraw ją, bo woła za nami.
mt_15:24 On zaś odpowiadając, rzekł: Nie jestem posłany tylko do owiec domu izraelskiego, które zginęły.
mt_15:25 A ona przyszła, i pokłoniła mu się, mówiąc: Panie, ratuj mnie!
mt_15:26 On zaś odpowiadając, rzekł: Nie dobra jest zabierać chleb dzieciom, a rzucać psom.
mt_15:27 Lecz ona rzekła: I owszem, Panie; bo i szczenięta jedzą z odrobin, które spadają ze stołu panów ich.
mt_15:28 Wtedy odpowiadając Jezus, rzekł jej: O niewiasto! wielka jest wiara twoja, niechaj ci się stanie, jak chcesz. I uzdrowiona jest córka jej od owej godziny.
mt_15:29 I gdy Jezus odszedł stamtąd, przybył nad Morze Galilejskie, i wstąpiwszy na górę, siedział tam.
mt_15:30 I przyszły do niego wielkie rzesze, mając z sobą niemych, ślepych, chromych, ułomnych i innych wielu i złożyli ich u nóg jego i uzdrowił ich,
mt_15:31 tak że się rzesze dziwiły, widząc niemych mówiących, chromych chodzących, ślepych widzących, i wielbili Boga izraelskiego.
mt_15:32 A Jezus zwoławszy uczniów swoich, rzekł: Żal mi rzeszy, gdyż już trzy dni trwają przy mnie i nie mają co jeść; a nie chcę ich puścić głodnych, aby nie ustali w drodze.
mt_15:33 I rzekli mu uczniowie jego: skądże mamy wziąć tyle chleba na pustyni, aby tak wielką rzeszę nakarmić?
mt_15:34 I rzekł Jezus: Wiele macie chlebów? A oni rzekli: Siedem i trochę rybek.
mt_15:35 I rozkazał rzeszy, aby usiedli na ziemi.
mt_15:36 A wziąwszy siedem chlebów i ryby, i dzięki uczyniwszy, połamał, i dał uczniom swoim, a uczniowie dali ludowi.
mt_15:37 I jedli wszyscy, i najedli się; i zebrali co zbywało ułomków, siedem koszów pełnych.
mt_15:38 Tych zaś, co jedli, było cztery tysiące mężczyzn, oprócz niewiast i dzieci.
mt_15:39 A rozpuściwszy rzeszę, wstąpił w łódź, i przybył w granice Magedan.
mt_16:01 A przystąpili do niego faryzeusze i saduceusze, kusząc, i prosili go, aby im ukazał znak z nieba.
mt_16:02 A on odpowiadając, rzekł im: Gdy wieczór nadejdzie, mówicie: Będzie pogoda, bo się niebo czerwieni.
mt_16:03 A rano: Dziś niepogoda, bo czerwieni się smutne niebo.
mt_16:04 Wygląd więc nieba umiecie osądzić, znamion zaś czasów nie możecie? Plemię złe i cudzołożne znaku szuka, a znak nie będzie mu dany, tylko znak Jonasza proroka. I opuściwszy ich, odszedł.
mt_16:05 A gdy przeprawili się uczniowie jego za morze, zapomnieli wziąć chleba.
mt_16:06 I on im rzekł: Baczcie, a strzeżcie się kwasu faryzeuszów i saduceuszów.
mt_16:07 Lecz oni myśleli sami w sobie, mówiąc: Żeśmy nie wzięli chleba.
mt_16:08 Jezus zaś wiedząc, rzekł: Cóż myślicie między sobą, małej wiary, że chleba nie macie?
mt_16:09 Jeszcze nie rozumiecie, ani nie pamiętacie pięciu chlebów na pięć tysięcy ludzi, i wieleście koszów wzięli?
mt_16:10 Ani siedmiu chlebów na cztery tysiące ludzi, i wieleście koszów wzięli?
mt_16:11 Czemuż nie rozumiecie, że wam mówiłem nie o chlebie: Strzeżcie się kwasu faryzeuszów i saduceuszów?
mt_16:12 Wtedy zrozumieli, że nie mówił, aby się strzegli kwasu chlebowego, ale nauki faryzeuszów i saduceuszów.
mt_16:13 Przyszedł zaś Jezus w stronę Cezarei Filipowej i pytał uczniów swoich, mówiąc: Kim mienią być ludzie Syna Człowieczego?
mt_16:14 A oni rzekli: Jedni Janem Chrzcicielem, a drudzy Eliaszem, a inni Jeremiaszem, albo jednym z proroków.
mt_16:15 Rzekł im Jezus: A wy kim mnie być powiadacie?
mt_16:16 Odpowiadając Szymon Piotr, rzekł: Ty jesteś Chrystus, Syn Boga żywego.
mt_16:17 A odpowiadając Jezus, rzekł mu: Błogosławiony jesteś Szymonie, Bar Jona; bo ciało i krew nie objawiła tobie, ale Ojciec mój, który jest w niebiosach.
mt_16:18 A ja tobie powiadam, że ty jesteś opoka, a na tej opoce zbuduję Kościół mój, a bramy piekielne nie przemogą go.
mt_16:19 I tobie dam klucze królestwa niebieskiego; a cokolwiek zwiążesz na ziemi, będzie związane i w niebiosach; a cokolwiek rozwiążesz na ziemi, będzie rozwiązane i w niebiosach.
mt_16:20 Wtedy przykazał uczniom swoim, aby nikomu nie mówili, że on jest Jezusem Chrystusem.
mt_16:21 Odtąd począł Jezus wykazywać uczniom swoim, iż potrzeba, aby szedł do Jeruzalem, i wiele wycierpiał od starszych i od doktorów i od przedniejszych kapłanów, i był zabity, i trzeciego dnia zmartwychwstał.
mt_16:22 I wziąwszy go Piotr, począł go karcić, mówiąc: Boże cię uchowaj, Panie! Nie przyjdzie to na ciebie.
mt_16:23 A on obróciwszy się, rzekł Piotrowi: Idź za mną, szatanie! Jesteś mi zgorszeniem, bo nie rozumiesz, co jest Bożego, ale co jest ludzkiego.
mt_16:24 Wtedy Jezus rzekł uczniom swoim: Jeśli kto chce iść za mną, niech sam siebie zaprze, i weźmie krzyż swój, a naśladuje mnie.
mt_16:25 Kto bowiem chciałby zachować życie swoje, straci je, a kto by stracił życie swoje dla mnie, znajdzie je.
mt_16:26 Cóż bowiem pomoże człowiekowi, choćby cały świat pozyskał, a na duszy swojej szkodę poniósł? Albo co da człowiek w zamian za duszę swoją?
mt_16:27 Albowiem Syn Człowieczy przyjdzie w chwale Ojca swego z aniołami swymi, a wtedy odda każdemu według uczynków jego.
mt_16:28 Zaprawdę powiadam wam: Są tacy wśród tych, co tu stoją, którzy nie zaznają śmierci, aż ujrzą Syna Człowieczego, przychodzącego w królestwie swoim.
mt_17:01 A po sześciu dniach wziął Jezus Piotra i Jakuba i Jana, brata jego, i wyprowadził ich na górę wysoką osobno.
mt_17:02 I przemienił się przed nimi. A oblicze jego rozjaśniało jak słońce, szaty zaś jego stały się białe jak śnieg.
mt_17:03 A oto ukazali im się Mojżesz i Eliasz, z nim rozmawiający.
mt_17:04 Piotr zaś odpowiadając, rzekł do Jezusa: Panie! dobrze jest nam tu być; jeśli chcesz, uczyńmy tu trzy przybytki: Tobie jeden, Mojżeszowi jeden i Eliaszowi jeden.
mt_17:05 Gdy on jeszcze mówił, oto obłok jasny okrył ich. A oto głos z obłoku mówiący: Ten jest Syn mój miły, w którym sobie dobrze upodobałem, jego słuchajcie.
mt_17:06 A usłyszawszy uczniowie, upadli na twarz swoją i bali się bardzo.
mt_17:07 I przystąpił Jezus, i dotknął się ich, i rzekł im: Wstańcie, a nie bójcie się.
mt_17:08 Podniósłszy zaś swe oczy, nikogo nie widzieli, tylko samego Jezusa.
mt_17:09 Gdy Oni zstępowali z góry, przykazał im Jezus, mówiąc: Nikomu nie mówcie o widzeniu, aż Syn Człowieczy zmartwychwstanie.
mt_17:10 I pytali go uczniowie, mówiąc: Cóż więc powiadają doktorowie zakonni, że Eliasz ma pierwej przyjść?
mt_17:11 A on odpowiadając, rzekł im: Eliasz wprawdzie przyjdzie, i naprawi wszystko.
mt_17:12 Wszakże wam powiadam, że Eliasz już przyszedł, a nie poznali go, ale uczynili z nim cokolwiek chcieli. Tak też i Syn Człowieczy będzie od nich cierpiał.
mt_17:13 Wtedy zrozumieli uczniowie, że im mówił o Janie Chrzcicielu.
mt_17:14 A gdy przyszedł do rzeszy, przystąpił do niego człowiek i upadłszy przed nim na kolana,
mt_17:15 rzekł: Panie! zmiłuj się nad synem moim, bo jest lunatykiem i źle się ma; bo często wpada w ogień, a często w wodę.
mt_17:16 I przywiodłem go do uczniów twoich, a nie mogli go uzdrowić.
mt_17:17 Jezus zaś odpowiadając, rzekł: O plemię niewierne i przewrotne! Dopóki będę z wami? Dokądże będę was cierpiał? Przynieście go tu do mnie.
mt_17:18 I zgromił go Jezus, a wyszedł od niego czart, i uzdrowiony został chłopiec w owej godzinie.
mt_17:19 Wtedy przystąpili uczniowie do Jezusa na osobności i rzekli: Czemu my nie mogliśmy go wyrzucić?
mt_17:20 Rzekł im Jezus: Dla niedowiarstwa waszego; bo zaprawdę wam powiadam: Jeśli będziecie mieć wiarę jako ziarno gorczyczne, rzeczecie tej górze: Przejdź stąd tam, a przejdzie, i nic niepodobnego wam będzie.
mt_17:21 Ten zaś rodzaj nie bywa wypędzany, tylko przez modlitwę i post.
mt_17:22 A gdy oni przebywali w Galilei, rzekł im Jezus: Syn Człowieczy ma być wydany w ręce ludzkie.
mt_17:23 I zabiją go, a trzeciego dnia zmartwychwstanie. I zasmucili się bardzo.
mt_17:24 A gdy przyszli do Kafarnaum, przystąpili do Piotra, którzy pobierali dydrachmy, i rzekli mu: Mistrz wasz nie płaci dydrachm?
mt_17:25 Rzekł: I owszem. A gdy wszedł do domu, uprzedził go Jezus, mówiąc: Co ci się zda, Szymonie? Królowie ziemscy od kogo biorą podatek albo czynsz, od synów swoich, czyli od obcych?
mt_17:26 A on rzekł: Od obcych. Rzekł mu Jezus: A więc wolni są synowie.
mt_17:27 Ale że byśmy ich nie zgorszyli, idź do morza, i zarzuć wędkę, a tę rybę, która najpierw wyjdzie, weź, a otworzywszy pyszczek jej, znajdziesz stater; ten wziąwszy, daj im za mnie i za siebie.
mt_18:01 W ową godzinę przyszli do Jezusa uczniowie, mówiąc: Kto mniemasz, większym jest w królestwie niebieskim?
mt_18:02 A Jezus przywoławszy dziecię, postawił je w pośrodku nich.
mt_18:03 I rzekł: Zaprawdę powiadam wam: Jeśli się nie nawrócicie i nie staniecie się jako dziatki, nie wejdziecie do królestwa niebieskiego.
mt_18:04 Ktokolwiek więc uniży się jako to dzieciątko, ten jest większy w królestwie niebieskim.
mt_18:05 A kto by przyjął jedno dzieciątko takie w imię moje, mnie przyjmuje.
mt_18:06 Kto by zaś zgorszył jednego z tych małych, którzy we mnie wierzą, lepiej by mu było, aby zawieszono kamień młyński u szyi jego i zatopiono go w głębokościach morskich.
mt_18:07 Biada światu dla zgorszenia, albowiem muszą przyjść zgorszenia; wszelako biada temu człowiekowi, przez którego zgorszenie przychodzi.
mt_18:08 Jeśli zaś ręka twoja, albo noga twoja gorszy cię, odetnij ją i odrzuć od siebie. Lepiej ci jest ułomnym albo chromym wejść do życia, aniżeli mając dwie ręce albo dwie nogi, być wrzuconym w ogień wieczny.
mt_18:09 A jeśli oko twoje gorszy cię, wyłup je i odrzuć od siebie. Lepiej ci jest z jednym okiem wejść do życia, aniżeli mając dwoje oczu, być wrzuconym do piekła ognistego.
mt_18:10 Baczcie, abyście nie gardzili jednym z tych małych; albowiem wam powiadam, że aniołowie ich w niebiosach zawsze widzą oblicze Ojca mego, który jest w niebiosach.
mt_18:11 Przyszedł bowiem Syn Człowieczy, aby zbawić, co było zginęło.
mt_18:12 Co Wam Się zdaje? Gdyby kto miał sto owiec, a zabłądziłaby jedna z nich, czy nie opuszcza dziewięćdziesięciu dziewięciu na górach, i nie idzie szukać tej, która zabłądziła?
mt_18:13 A jeśli mu się uda znaleźć, zaprawdę powiadam wam, że się z niej więcej weseli, niż z dziewięćdziesięciu dziewięciu tych, które nie zbłądziły.
mt_18:14 Tak też nie jest wolą Ojca waszego, który jest w niebiosach, aby zginął jeden z tych małych.
mt_18:15 Jeśliby zaś zgrzeszył przeciw tobie brat twój, idź, a upomnij go wobec siebie i jego samego; jeśli cię usłucha, pozyskasz brata twego.
mt_18:16 Ale jeśli cię nie usłucha, weź z sobą jeszcze jednego albo dwóch, aby na zeznaniu dwóch albo trzech świadków opierała się wszelka sprawa.
mt_18:17 A jeśliby ich nie usłuchał, powiedz Kościołowi; a jeśliby i Kościoła nie usłuchał, niech ci będzie jako poganin i celnik.
mt_18:18 Zaprawdę powiadam wam: Cokolwiek zwiążecie na ziemi, będzie związane i w niebie, a cokolwiek rozwiążecie na ziemi, będzie rozwiązane i w niebie.
mt_18:19 Jeszcze powiadam wam, że jeśli dwaj z was zgodzą się na ziemi co do jakiej rzeczy, o którą poproszą, stanie się im od Ojca mego, który jest w niebiosach.
mt_18:20 Albowiem gdzie są dwaj albo trzej zgromadzeni w imię moje, tam ja jestem w pośrodku nich.
mt_18:21 Wtedy Piotr, przystąpiwszy do niego, rzekł: Panie! Gdy brat mój zgrzeszy przeciwko mnie, ilekroć mam mu odpuścić? Aż do siedmiukroć?
mt_18:22 Mówi mu Jezus: Nie powiadam ci aż do siedmiukroć, ale aż do siedemdziesięciu siedmiukroć.
mt_18:23 Dlatego podobne jest królestwo niebieskie człowiekowi królowi, który chciał rozliczać się ze sługami swoimi.
mt_18:24 A gdy się począł rozliczać, przywiedziono mu jednego, który był mu winien dziesięć tysięcy talentów.
mt_18:25 Gdy zaś nie miał skąd oddać, kazał go pan jego, sprzedać i żonę jego i dzieci i wszystko, co miał, i oddać.
mt_18:26 A upadłszy sługa ów, prosił go mówiąc: Miej cierpliwość nade mną, a wszystko ci oddam.
mt_18:27 Pan zaś zlitowawszy się nad owym sługą, wypuścił go i dług mu darował.
mt_18:28 Lecz sługa ów wyszedłszy, znalazł jednego z towarzyszów swoich, który był mu winien sto denarów; i ująwszy, dusił go, mówiąc: Oddaj coś winien.
mt_18:29 A upadłszy towarzysz jego, prosił go, mówiąc: Miej cierpliwość nade mną, a wszystko ci oddam.
mt_18:30 On zaś nie chciał, ale poszedł i wsadził go do więzienia, ażby oddał dług.
mt_18:31 Towarzysze zaś jego widząc, co się działo, zasmucili się bardzo, i przyszli, i opowiedzieli panu swemu wszystko, co się było stało.
mt_18:32 Wtedy zawołał go pan jego i rzekł mu: Sługo niegodziwy! Cały dług odpuściłem ci, gdyż mnie prosiłeś!
mt_18:33 Czyż więc i ty nie powinieneś był zmiłować się nad towarzyszem twoim, jak i ja zmiłowałem się nad tobą?
mt_18:34 I rozgniewawszy się pan jego, podał go katom, ażby oddał wszystek dług.
mt_18:35 Tak też i Ojciec mój niebieski uczyni wam, jeśli nie odpuścicie każdy bratu swe mu ze serc waszych.
mt_19:01 I stało się, gdy dokończył Jezus tych mów, odszedł z Galilei i przyszedł w granice Judei za Jordan.
mt_19:02 I szły za nim wielkie rzesze i tam je uzdrowił.
mt_19:03 I przyszli do niego faryzeusze, kusząc go i mówiąc: Czy godzi się człowiekowi opuścić żonę swoją z jakiejkolwiek przyczyny?
mt_19:04 A on odpowiadając rzekł im: Nie czytaliście, że ten który stworzył człowieka na początku, „mężczyzną i niewiastą stworzył ich?” I rzekł:
mt_19:05 „Dlatego opuści człowiek ojca i matkę, i złączy się z żoną swoją, i będą dwoje w jednym ciele.”
mt_19:06 A tak już nie są dwoje, ale jedno ciało. Co więc Bóg złączył, człowiek niech nie rozłącza.
mt_19:07 Rzekli mu: Czemuż więc Mojżesz kazał dać list rozwodowy i odprawić?
mt_19:08 Rzekł im: Mojżesz dla twardości serca waszego pozwolił wam opuszczać żony wasze, lecz od początku nie było tak.
mt_19:09 A powiadam wam: Iż ktokolwiek opuściłby żonę swoją, oprócz dla porubstwa, a pojąłby inną, cudzołoży; a kto by opuszczoną pojął, cudzołoży.
mt_19:10 Rzekli mu uczniowie jego: Jeśli tak się ma sprawa mężczyzny z żoną, niepożyteczno się żenić.
mt_19:11 A on im rzekł: Nie wszyscy pojmują to słowo, ale ci, którym jest dane.
mt_19:12 Albowiem są rzezańcy, którzy z żywota matki tak się narodzili, i są rzezańcy, których ludzie uczynili, i są rzezańcy, którzy się sami otrzebili dla królestwa niebieskiego. Kto może pojąć, niechaj pojmuje.
mt_19:13 Wtedy mu przyniesiono dziatki, aby włożył na nie ręce i modlił się, a uczniowie łajali ich.
mt_19:14 Lecz Jezus rzekł im: Dopuśćcie dziatki i nie zabraniajcie im przychodzić do mnie; albowiem takich jest królestwo niebieskie.
mt_19:15 A gdy włożył na nie ręce, odszedł stamtąd.
mt_19:16 A Oto jeden przystąpiwszy, rzekł mu: Nauczycielu dobry! Co dobrego mam czynić, abym miał życie wieczne?
mt_19:17 A on mu rzekł: Co mnie pytasz o dobro? Jeden jest dobry, Bóg. Jeśli zaś chcesz wejść do życia, chowaj przykazania.
mt_19:18 Rzecze mu: Które? Jezus zaś rzekł: „Nie będziesz zabijał, nie będziesz cudzołożył; nie będziesz czynił kradzieży, nie będziesz mówił fałszywego świadectwa.
mt_19:19 Czcij ojca twego i matkę twoją: a będziesz miłował bliźniego twego, jako samego siebie.”
mt_19:20 Rzekł mu młodzieniec: Wszystkiego tego strzegłem od młodości mojej, czegóż mi jeszcze nie dostaje?
mt_19:21 Rzekł mu Jezus: Jeśli chcesz być doskonałym, idź, sprzedaj co masz, i daj ubogim, a będziesz miał skarb w niebie; i przyjdź, pójdź za mną.
mt_19:22 Gdy zaś młodzieniec usłyszał to słowo, odszedł smutny; albowiem miał majętności wiele.
mt_19:23 Jezus zaś rzekł uczniom swoim: Zaprawdę powiadam wam, iż bogaty trudno wejdzie do królestwa niebieskiego.
mt_19:24 I po wtóre powiadam wam: Łatwiej jest wielbłądowi przejść przez ucho igielne, niż bogatemu wejść do królestwa niebieskiego.
mt_19:25 Uczniowie zaś usłyszawszy to, dziwili się bardzo, mówiąc: Któż tedy może być zbawiony?
mt_19:26 Lecz Jezus spojrzawszy, rzekł im: U ludzi to niemożliwe, ale u Boga wszystko jest możliwe.
mt_19:27 Wtedy Piotr odpowiadając, rzekł mu: Oto my opuściliśmy wszystko, i poszliśmy za tobą; cóż my więc mieć będziemy?
mt_19:28 Jezus zaś rzekł im: Zaprawdę powiadam wam: Iż wy, którzyście poszli za mną, w odrodzeniu, gdy Syn Człowieczy usiądzie na stolicy majestatu swego, będziecie i wy siedzieć na dwunastu stolicach, sądząc dwanaście pokoleń izraelskich.
mt_19:29 I wszelki, który by opuścił dom, albo braci, albo siostry, albo ojca, albo matkę, albo żonę, albo synów, albo rolę dla imienia mego, stokroć tyle weźmie, i życie wieczne otrzyma.
mt_19:30 Wielu zaś pierwszych będzie ostatnimi, a ostatnich pierwszymi.
mt_20:01 Podobne jest królestwo niebieskie człowiekowi gospodarzowi, który wyszedł bardzo rano najmować robotników do winnicy swojej.
mt_20:02 A zawarłszy umowę z robotnikami po denarze za dzień, posłał ich do winnicy swojej.
mt_20:03 I wyszedłszy około trzeciej godziny, ujrzał innych stojących na rynku, próżnujących.
mt_20:04 I rzekł im: Idźcie i wy do winnicy mojej, a co będzie sprawiedliwe, dam wam.
mt_20:05 A oni poszli. I znowu wyszedł około szóstej i dziewiątej godziny, i tak samo uczynił.
mt_20:06 Około zaś jedenastej wyszedł i znalazł innych stojących, i rzekł im: Co tu stoicie cały dzień próżnując?
mt_20:07 Rzekli mu: Bo nas nikt nie najął. Rzekł im: Idźcie i wy do winnicy mojej.
mt_20:08 Lecz gdy wieczór nadszedł, rzekł pan winnicy rządcy swemu: Zawołaj robotników i oddaj im zapłatę, począwszy od ostatnich aż do pierwszych.
mt_20:09 Gdy więc przystąpili ci, którzy około jedenastej godziny przyszli, wzięli po denarze.
mt_20:10 A przyszedłszy i pierwsi, mniemali, że więcej otrzymają, ale wzięli i oni po denarze.
mt_20:11 A wziąwszy, szemrali przeciw gospodarzowi,
mt_20:12 mówiąc: Ci ostatni jedną godzinę pracowali, a uczyniłeś ich równymi nam, którzyśmy znosili ciężar dnia i upału.
mt_20:13 A on odpowiadając jednemu z nich, rzekł: Przyjacielu! Nie czynię ci krzywdy: czyżeś się ze mną za denara nie umówił?
mt_20:14 Weź, co twoje jest, a idź; chcę też i temu ostatniemu dać jako i tobie.
mt_20:15 Czyż mi nie wolno czynić tego, co chcę? Czy oko twoje złośliwe jest, że ja jestem dobry?
mt_20:16 Tak to ostatni będą pierwszymi, a pierwsi ostatnimi; albowiem wielu jest wezwanych, ale mało wybranych.
mt_20:17 I wstępując Jezus do Jerozolimy, wziął dwunastu uczniów osobno i rzekł im:
mt_20:18 Oto wstępujemy do Jerozolimy, a Syn Człowieczy będzie wydany przedniejszym kapłanom i doktorom i skażą go na śmierć;
mt_20:19 i wydadzą go poganom na pośmiewisko i biczowanie i ukrzyżowanie, a trzeciego dnia zmartwychwstanie.
mt_20:20 Wtedy przystąpiła do niego matka synów Zebedeuszowych z synami swymi, oddając mu pokłon i prosząc go o coś.
mt_20:21 I Który jej rzekł: Czego chcesz? Rzekła mu: Powiedz, aby ci dwaj synowie moi siedzieli, jeden po prawicy twojej, a drugi po lewicy w królestwie twoim.
mt_20:22 Jezus zaś odpowiadając, rzekł: Nie wiecie, o co prosicie. Możecie pić kielich, który ja będę pił?
mt_20:23 Rzekli mu: Możemy. Rzekł im: Kielich mój wprawdzie pić będziecie, ale siedzieć po prawicy mojej, albo po lewicy, nie jest moją rzeczą dać wam, ale którym jest zgotowane od Ojca mojego.
mt_20:24 A usłyszawszy dziesięciu, obruszyli się na obu braci.
mt_20:25 Jezus zaś wezwał ich do siebie i rzekł: Wiecie, że książęta narodów panują nad nimi: i możniejsi rozciągają nad nimi władzę.
mt_20:26 Nie tak będzie między wami, ale ktokolwiek by między wami chciał być większym, niech będzie sługą waszym.
mt_20:27 A kto by między wami chciał być pierwszym, niech będzie ostatnim, sługą waszym;
mt_20:28 jak Syn Człowieczy nie przyszedł, aby mu służono, ale aby służyć i dać duszę swą na okup za wielu.
mt_20:29 A gdy oni wychodzili z Jerycha, szła za nim rzesza wielka.
mt_20:30 I oto dwaj ślepi siedzący przy drodze usłyszeli, że Jezus przechodzi i zawołali, mówiąc: Panie, zmiłuj się nad nami, synu Dawidów!
mt_20:31 Lecz rzesza łajała ich, aby milczeli. Ale oni bardziej wołali, mówiąc: Panie, zmiłuj się nad nami, synu Dawidów!
mt_20:32 I stanął Jezus, i zawołał ich, i rzekł: Co chcecie, abym wam uczynił?
mt_20:33 Rzekli mu: Panie, aby otworzone zostały oczy nasze!
mt_20:34 Jezus zaś zlitowawszy się nad nimi, dotknął oczu ich, a natychmiast przejrzeli i poszli za nim.
mt_21:01 A gdy się przybliżali ku Jerozolimie i przyszli do Betfage, do góry Oliwnej, wtedy Jezus posłał dwu uczniów,
mt_21:02 mówiąc im: Idźcie do miasteczka, które jest przed wami, a natychmiast znajdziecie oślicę uwiązaną i oślę z nią; odwiążcie i przywiedźcie mi.
mt_21:03 A jeśliby wam kto co rzekł, powiedzcie, iż Pan ich potrzebuje; a zaraz je puści.
mt_21:04 A to wszystko stało się, aby się wypełniło, co było powiedziane przez Proroka mówiącego:
mt_21:05 „Powiedzcie córce Syjońskiej: Oto król twój idzie ku tobie cichy, siedząc na oślicy i na oślęciu, synu podjarzemnej.”
mt_21:06 Uczniowie zaś przyszedłszy uczynili, jak im rozkazał Jezus.
mt_21:07 I przywiedli oślicę i oślę, i włożyli na nie szaty swoje, a jego wsadzili na nie.
mt_21:08 A rzesza bardzo wielka słała szaty swoje na drodze, a drudzy obcinali gałązki z drzew i na drodze słali.
mt_21:09 Rzesze zaś, które szły naprzód i które szły z tyłu, wołały, mówiąc: Hosanna synowi Dawidowemu! Błogosławiony, który przychodzi w imię Pańskie. Hosanna na wysokościach!
mt_21:10 A gdy wjechał do Jerozolimy, poruszyło się całe miasto, mówiąc: Kim jest ten?
mt_21:11 Lud zaś mówił: Ten jest Jezus, prorok z Nazaretu galilejskiego.
mt_21:12 I wszedł Jezus do świątyni Bożej i wyrzucał wszystkich sprzedających i kupujących w świątyni, a stoły bankierów i ławki sprzedających gołębie poprzewracał.
mt_21:13 I rzekł im: Napisane jest: „Dom mój domem modlitwy zwany będzie, a wyście go uczynili jaskinią zbójców.”
mt_21:14 I przystąpili do niego ślepi i chromi w świątyni, i uzdrowił ich.
mt_21:15 Widząc zaś przedniejsi kapłani i doktorowie dziwy, które czynił, i dzieci wołające w świątyni i mówiące: Hosanna synowi Dawidowemu – rozgniewali się
mt_21:16 i rzekli mu: Słyszysz, co ci mówią? A Jezus rzekł im: I owszem. Nie czytaliście nigdy: „z ust niemowląt i ssących doskonałą uczyniłeś chwałę?”
mt_21:17 A opuściwszy ich, wyszedł poza miasto do Betanii i tam został.
mt_21:18 Rano zaś wracając do miasta, uczuł głód.
mt_21:19 A ujrzawszy jedno figowe drzewo przy drodze, przyszedł do niego i nie znalazł na nim nic prócz samych liści, i rzekł mu: Niechaj się nigdy z ciebie owoc nie rodzi na wieki. I uschła zaraz figa.
mt_21:20 A ujrzawszy uczniowie, zdziwili się, mówiąc: Jakże natychmiast uschła.
mt_21:21 Jezus zaś odpowiadając, rzekł im: Zaprawdę powiadam wam, jeślibyście mieli wiarę, a nie wątpilibyście, nie tylko z figowym drzewem uczynicie, ale też gdybyście tej górze rzekli: Podnieś się a rzuć się w morze, stanie się.
mt_21:22 I wszystko otrzymacie, o co byście wierząc, prosili w modlitwie.
mt_21:23 A gdy przyszedł do świątyni, przystąpili do niego, gdy uczył, przedniejsi kapłani i starsi ludu, mówiąc: Jaką mocą to czynisz i kto ci dał tę władzę?
mt_21:24 Odpowiadając Jezus, rzekł im: Spytam ja też was o jedną rzecz, jeśli mi na nią odpowiecie, i ja wam powiem, jaką mocą to czynię.
mt_21:25 Chrzest Jana skąd był, z nieba, czy z ludzi? Lecz oni rozważali między sobą, mówiąc:
mt_21:26 Jeśli powiemy: z nieba, rzecze nam: Czemużeście mu więc nie uwierzyli? A jeśli powiemy: z ludzi, boimy się rzeszy; bo wszyscy mieli Jana za proroka.
mt_21:27 I odpowiadając Jezusowi rzekli: Nie wiemy. Rzekł im i on: To i ja wam nie powiem, jaką mocą to czynię.
mt_21:28 Wam zaś co się zdaje? Pewien człowiek miał dwóch synów. I przyszedłszy do pierwszego, rzekł: Synu, idź dziś popracuj w winnicy mojej.
mt_21:29 A on odpowiadając, rzekł: Nie chcę. Ale potem żalem wzruszony poszedł.
mt_21:30 A przyszedłszy do drugiego, rzekł podobnie. Lecz ten odpowiadając, rzekł: Idę panie, a nie poszedł.
mt_21:31 Któryż z dwóch spełnił wolę ojcowską? Rzekli mu: Pierwszy. Powiedział im Jezus: Zaprawdę powiadam wam, że celnicy i wszetecznice uprzedzą was do królestwa Bożego.
mt_21:32 Albowiem przyszedł do was Jan drogą sprawiedliwości, i nie uwierzyliście mu; a celnicy i wszetecznice uwierzyły mu; a wy widząc, ani nie mieliście żalu potem, aby mu uwierzyć.
mt_21:33 Innej przypowieści posłuchajcie: Był człowiek gospodarz, który założył winnicę i płotem ją ogrodził, i wykopał w niej prasę, i zbudował wieżę, i oddał ją w dzierżawę oraczom i odjechał w podróż.
mt_21:34 A gdy się przybliżył czas owoców, posłał sługi swoje do oraczów, aby odebrali owoce jego.
mt_21:35 A oracze pojmawszy sługi jego, jednego obili, drugiego zabili, innego zaś ukamienowali.
mt_21:36 I znowu posłał innych sług więcej niż pierwszych, i tak samo im uczynili.
mt_21:37 A na koniec posłał do nich syna swego, mówiąc: Uszanują syna mego.
mt_21:38 Lecz oracze ujrzawszy syna, mówili między sobą: Ten jest dziedzic, pójdźcie, zabijmy go i posiądziemy dziedzictwo jego.
mt_21:39 I pojmawszy go, wyrzucili z winnicy i zabili.
mt_21:40 Gdy tedy przyjdzie pan winnicy, co uczyni oraczom owym?
mt_21:41 Rzekli mu: Złych srodze straci, a winnicę swą wynajmie innym oraczom, którzy oddadzą mu owoc we właściwej porze.
mt_21:42 Rzekł im Jezus: Nie czytaliście nigdy w Pismach: „Kamień, który odrzucili budujący, ten stał się kamieniem węgielnym. Od Pana się to stało i dziwne jest w oczach naszych.”
mt_21:43 Dlatego powiadam wam, że będzie odjęte od was królestwo Boże i będzie dane narodowi, czyniącemu owoce jego.
mt_21:44 A kto upadnie na ten kamień, rozbije się, a na kogo by upadł, zmiażdży go.
mt_21:45 I usłyszawszy przedniejsi kapłani i faryzeusze przypowieści jego, poznali, że o nich mówi.
mt_21:46 A usiłując go pojmać, bali się rzesz, ponieważ go za proroka miały.
mt_22:01 I Odpowiadając Jezus, przemówił do nich znowu w przypowieściach, mówiąc:
mt_22:02 Podobne stało się królestwo niebieskie pewnemu królowi, który sprawił gody małżeńskie synowi swemu.
mt_22:03 I posłał sług swoich wzywać zaproszonych na gody, ale nie chcieli przyjść.
mt_22:04 Znowu posłał innych sług, mówiąc: Powiedzcie zaproszonym: Oto obiad mój nagotowałem, woły moje i karmne zwierzęta są pobite, i wszystko gotowe; pójdźcie na gody.
mt_22:05 Ale oni zaniedbali i odeszli, jeden do swej wsi, a drugi do kupiectwa swego.
mt_22:06 Reszta zaś chwyciła sługi jego i zelżywość im uczyniwszy, zabiła.
mt_22:07 Król zaś usłyszawszy, rozgniewał się i posławszy wojska swe, wytracił owych mężobójców i miasto ich spalił.
mt_22:08 Wtedy rzekł służebnikom swoim: Gody wprawdzie są gotowe, lecz zaproszeni nie byli godni.
mt_22:09 A przeto idźcie na rozstajne drogi i kogokolwiek znajdziecie, wezwijcie na gody.
mt_22:10 I wyszedłszy słudzy jego na drogi, zebrali wszystkich, których znaleźli, złych i dobrych, i napełniły się gody siedzącymi.
mt_22:11 Wszedł też król, aby zobaczyć siedzących, i ujrzał tam człowieka nie odzianego szatą godową.
mt_22:12 I rzekł mu: Przyjacielu, jak tu wszedłeś, nie mając szaty godowej? Lecz on zamilkł.
mt_22:13 Wtedy rzekł król sługom: Związawszy ręce i nogi jego, wyrzućcie go w ciemności zewnętrzne; tam będzie płacz i zgrzytanie zębów.
mt_22:14 Albowiem wielu jest wezwanych, lecz mało wybranych.
mt_22:15 Wtedy odszedłszy faryzeusze, naradzali się, jakby go podchwycić w mowie.
mt_22:16 I posłali mu uczniów swoich z herodianami, mówiąc: Nauczycielu! Wiemy, żeś jest prawdomówny i drogi Bożej w prawdzie nauczasz, a nie dbasz na nikogo; albowiem nie oglądasz się na osobę ludzką.
mt_22:17 Powiedz nam więc, co ci się zdaje? Czy godzi się dawać czynsz cesarzowi, czy też nie?
mt_22:18 A Jezus poznawszy złość ich, rzekł: Czemu mnie kusicie, obłudnicy?
mt_22:19 Pokażcie mi monetę czynszową. A oni mu przynieśli denara.
mt_22:20 I rzekł im Jezus: Czyj jest ten obraz i napis?
mt_22:21 Rzekli mu: Cesarski. Wtedy rzekł im: Oddajcie więc, co jest cesarskiego, cesarzowi, a co jest Bożego, Bogu.
mt_22:22 Usłyszawszy zaś, zdziwili się i opuściwszy go, odeszli.
mt_22:23 Tego samego dnia przyszli do niego saduceusze, którzy powiadają, że nie ma zmartwychwstania, i pytali, go,
mt_22:24 mówiąc: Nauczycielu! Mojżesz rzekł: „Jeśliby kto umarł, nie mając syna, niech brat jego pojmie żonę jego i wzbudzi potomstwo bratu swemu.”
mt_22:25 Było zaś siedmiu braci u nas i pierwszy ożeniwszy się umarł, a nie mając potomstwa, zostawił żonę swoją bratu swemu.
mt_22:26 Podobnie drugi i trzeci aż do siódmego.
mt_22:27 A na ostatek po wszystkich umarła i żona.
mt_22:28 W zmartwychwstaniu więc którego z siedmiu będzie żoną, bo ją mieli wszyscy?
mt_22:29 Jezus zaś odpowiadając, rzekł im: Błądzicie, nie rozumiejąc Pism ani mocy Bożej.
mt_22:30 Albowiem w zmartwychwstaniu ani nie będą się żenić, ani za mąż wychodzić; ale będą jako aniołowie Boży w niebie.
mt_22:31 A o powstaniu umarłych nie czytaliście, co powiedziane jest od Boga mówiącego wam:
mt_22:32 „Jam jest Bóg Abrahama i Bóg Izaaka i Bóg Jakuba?” Nie jest Bogiem umarłych, ale żywych.
mt_22:33 A usłyszawszy rzesze, dziwiły się nauce jego.
mt_22:34 Faryzeusze zaś usłyszawszy, że zamknął usta saduceuszom, zeszli się razem.
mt_22:35 I zapytał go jeden z nich, zakonny doktor, kusząc go:
mt_22:36 Nauczycielu, które jest wielkie przykazanie w Zakonie?
mt_22:37 Rzekł mu Jezus: „Będziesz miłował Pana Boga twego, ze wszystkiego serca twego i ze wszystkiej duszy twojej i ze wszystkiej myśli twojej.”
mt_22:38 To jest największe i pierwsze przykazanie.
mt_22:39 Drugie zaś podobne jest temu: „Będziesz miłował bliźniego twego jako samego siebie.”
mt_22:40 Na tych dwóch przykazaniach zawisł cały Zakon i prorocy.
mt_22:41 Gdy się zaś faryzeusze zebrali, spytał ich Jezus,
mt_22:42 mówiąc: Co wy sądzicie o Chrystusie? Czyim jest synem? Rzekli mu: Dawidowym.
mt_22:43 Rzekł im: Jakże więc Dawid w duchu nazywa go Panem, mówiąc:
mt_22:44 „Rzekł Pan Panu memu: Siądź po prawicy mojej, aż położę nieprzyjaciół twoich podnóżkiem nóg twoich?”
mt_22:45 Jeśli więc Dawid nazywa go Panem, jakże jest synem jego?
mt_22:46 I żaden nie mógł mu odpowiedzieć słowa, ani nikt nie śmiał go od owego dnia więcej pytać.
mt_23:01 Wtedy Jezus przemówił do rzesz i do uczniów swoich,
mt_23:02 mówiąc: Na stolicy Mojżeszowej zasiedli doktorowie i faryzeusze.
mt_23:03 Wszystko tedy, cokolwiek wam rozkażą, zachowujcie i czyńcie, ale według uczynków ich nie czyńcie; gdyż mówią, a nie czynią.
mt_23:04 Gdyż wiążą brzemiona ciężkie i nieznośne, i kładą na ramiona ludzkie, a palcem swym nie chcą ich ruszyć.
mt_23:05 Wszystkie też sprawy swe czynią, aby byli widziani od ludzi; albowiem rozszerzają filaktery swe i wydłużają kraje płaszczów.
mt_23:06 A lubią pierwsze miejsca na ucztach i pierwsze siedzenia w synagogach
mt_23:07 i pozdrowienia na rynku i być zwanymi od ludzi: rabbi.
mt_23:08 Ale wy nie dajcie się nazywać: rabbi; albowiem jeden jest nauczyciel wasz, a wy wszyscy braćmi jesteście.
mt_23:09 I ojcem nie nazywajcie sobie nikogo na ziemi, albowiem jeden jest Ojciec wasz, który jest w niebiosach.
mt_23:10 Ani się nie nazywajcie nauczycielami, gdyż jeden jest nauczyciel wasz, Chrystus.
mt_23:11 Kto z was jest większy, będzie sługą waszym;
mt_23:12 kto by się zaś wywyższał, będzie uniżony; a kto by się uniżał, będzie wywyższony.
mt_23:13 A biada wam, doktorowie i faryzeusze obłudnicy, że zamykacie królestwo niebieskie przed ludźmi! Sami bowiem nie wchodzicie, ani wchodzącym wejść nie pozwalacie.
mt_23:14 Biada wam, doktorowie i faryzeusze obłudnicy, że objadacie domy wdów, długie modlitwy czyniąc! Dlatego cięższy wyrok was spotka.
mt_23:15 Biada wam, doktorowie i faryzeusze obłudnicy, że objeżdżacie morza i lądy, aby uczynić jednego prozelitę, a gdy się stanie, czynicie go synem piekła dwakroć więcej, niż sami jesteście!
mt_23:16 Biada wam, wodzowie ślepi, którzy mówicie: Ktokolwiek by przysiągł na świątynię, nic to; ale kto by przysiągł na złoto świątyni, winien dotrzymać.
mt_23:17 Głupi i ślepi! Cóż bowiem jest większe: złoto, czy świątynia, która poświęca złoto?
mt_23:18 A ktokolwiek by przysiągł na ołtarz, nic to, lecz kto by przysiągł na dar, który jest na nim, winien dotrzymać.
mt_23:19 Ślepi! Cóż bowiem jest większe: dar, czy ołtarz, który dar poświęca?
mt_23:20 Kto więc przysięga na ołtarz, przysięga na niego i na wszystko, co na nim jest.
mt_23:21 A ktokolwiek by przysięgał na świątynię, przysięga na nią i na tego, który w niej mieszka.
mt_23:22 I kto przysięga na niebo, przysięga na tron Boży i na tego, który na nim siedzi.
mt_23:23 Biada wam, doktorowie i faryzeusze obłudnicy, gdyż dajecie dziesięcinę z mięty i z anyżu i z kminku, a opuściliście to, co ważniejsze jest w Zakonie: sąd i miłosierdzie i wiarę! To trzeba było czynić, a tamtego nie opuszczać.
mt_23:24 Wodzowie ślepi, którzy przecedzacie komara, a połykacie wielbłąda.
mt_23:25 Biada wam, doktorowie i faryzeusze obłudnicy, że oczyszczacie, co jest zewnątrz kubka i misy, wewnątrz zaś pełni jesteście grabieży i plugastwa!
mt_23:26 Faryzeuszu ślepy! Oczyść pierwej, co jest wewnątrz kubka i misy, aby to, co zewnątrz jest, czystym się stało.
mt_23:27 Biada wam, doktorowie i faryzeusze obłudnicy, że jesteście podobni do grobów pobielanych, które z wierzchu zdają się ludziom piękne, ale wewnątrz pełne są kości umarłych i wszelkiego plugastwa!
mt_23:28 Tak też i wy z wierzchu wprawdzie zdajecie się ludziom sprawiedliwi, lecz wewnątrz pełni jesteście obłudy i nieprawości.
mt_23:29 Biada wam, doktorowie i faryzeusze obłudnicy, którzy budujecie groby proroków i zdobicie pomniki sprawiedliwych,
mt_23:30 i powiadacie: Gdybyśmy byli żyli za dni ojców naszych, nie bylibyśmy ich wspólnikami w krwi proroków.
mt_23:31 Zatem świadkami jesteście sami w sobie, że jesteście synami tych, którzy proroków zabili.
mt_23:32 I wy dopełnijcie miary ojców waszych!
mt_23:33 Węże! Plemię żmijowe! Jakże ujdziecie przed potępieniem piekła?
mt_23:34 Dlatego oto ja posyłam do was proroków i mędrców i doktorów, a z nich jednych zabijecie i ukrzyżujecie, a innych ubiczujecie w synagogach waszych i będziecie prześladować od miasta do miasta,
mt_23:35 aby przyszła na was wszystka krew sprawiedliwa, która rozlana jest na ziemi, od krwi Abla sprawiedliwego, aż do krwi Zachariasza, syna Barachiaszowego, któregoście zabili między świątynią i ołtarzem.
mt_23:36 Zaprawdę powiadam wam: Przyjdzie to wszystko na to plemię.
mt_23:37 Jeruzalem, Jeruzalem, które zabijasz proroków i kamienujesz tych, którzy do ciebie są posłani; ile razy chciałem zgromadzić dzieci twoje, jako kokosz zgromadza kurczęta swoje pod skrzydła, a nie chciałoś?
mt_23:38 Oto wam zostanie dom wasz pusty.
mt_23:39 Albowiem powiadam wam: Nie ujrzycie mnie odtąd, aż rzeczecie: „Błogosławiony, który przychodzi w imię Pańskie.”
mt_24:01 A wyszedłszy Jezus ze świątyni, szedł. I przystąpili uczniowie jego, aby mu ukazać budynki świątyni.
mt_24:02 On zaś odpowiadając rzekł im: Widzicie to wszystko? Zaprawdę powiadam wam, nie zostanie tu kamień na kamieniu, który by nie był zwalony.
mt_24:03 A gdy on siedział na górze Oliwnej, przystąpili do niego osobno uczniowie, mówiąc: Powiedz nam kiedy to będzie, i co za znak twojego przyjścia i końca świata?
mt_24:04 A odpowiadając Jezus, rzekł im: Baczcie, żeby was kto nie zwiódł.
mt_24:05 Albowiem wielu przyjdzie w imię moje, mówiąc: Jam jest Chrystus i wielu zwiodą.
mt_24:06 Usłyszycie bowiem o wojnach i wieści o wojnach. Baczcie, żebyście się nie trwożyli; bo się to musi stać, ale jeszcze nie jest koniec.
mt_24:07 Albowiem powstanie naród przeciw narodowi i królestwo przeciw królestwu, i będą mory i głody i trzęsienia ziemi po miejscach.
mt_24:08 Ale to wszystko są początki boleści.
mt_24:09 Wtedy podadzą was w udręczenie i będą was zabijać, i będziecie nienawidzeni przez wszystkie narody dla imienia mego.
mt_24:10 A wtedy wielu się zgorszy i będą się wzajemnie wydawać, i jedni drugich nienawidzić.
mt_24:11 I powstanie wielu fałszywych proroków i zwiodą wielu.
mt_24:12 A iż się rozmnoży nieprawość, oziębnie miłość wielu.
mt_24:13 Kto zaś wytrwa aż do końca, ten będzie zbawiony.
mt_24:14 I będzie przepowiadana ta ewangelia królestwa po całej ziemi, na świadectwo wszystkim narodom; a wtedy przyjdzie koniec.
mt_24:15 Gdy więc ujrzycie brzydotę spustoszenia, która jest opowiedziana przez Daniela proroka, zalegającą miejsce święte, kto czyta niech rozumie.
mt_24:16 Wtedy ci, którzy są w Judei, niech uciekają na góry;
mt_24:17 a kto na dachu niech nie zstępuje, aby co wziąć z domu swego;
mt_24:18 a kto na roli, niech się nie wraca wziąć sukni swojej.
mt_24:19 Biada zaś brzemiennym i karmiącym w owe dni!
mt_24:20 A módlcie się, aby ucieczka wasza nie była w zimie, albo w szabat.
mt_24:21 Albowiem naonczas będzie wielki ucisk, jakiego nie było od początku świata aż dotąd, ani nie będzie.
mt_24:22 I gdyby owe dni nie były skrócone, nie byłoby zachowane żadne ciało; ale dla wybranych będą skrócone dni owe.
mt_24:23 Wtedy jeśliby wam kto rzekł: Oto tu jest Chrystus, albo tam, nie wierzcie.
mt_24:24 Albowiem powstaną fałszywi chrystusowie i fałszywi prorocy, i czynić będą znaki wielkie i dziwy, tak żeby w błąd byli wprowadzeni (jeśli być może) nawet wybrani.
mt_24:25 Oto wam przepowiedziałem.
mt_24:26 Jeśliby więc wam rzekli: Oto jest na pustyni, nie wychodźcie; oto wewnątrz gmachu, nie wierzcie.
mt_24:27 Albowiem jako błyskawica wychodzi od wschodu słońca i ukazuje się aż na zachodzie, tak będzie i przyjście Syna Człowieczego.
mt_24:28 Gdziekolwiek by było ciało, tam się zgromadzą i orły.
mt_24:29 A natychmiast po utrapieniu owych dni słońce się zaćmi i księżyc nie da światłości swojej, a gwiazdy będą spadać z nieba i moce niebieskie poruszone będą.
mt_24:30 A naonczas ukaże się znak Syna Człowieczego na niebie, i wtedy będą narzekać wszystkie pokolenia ziemi, i ujrzą Syna Człowieczego, przychodzącego w obłokach niebieskich z mocą wielką i majestatem.
mt_24:31 I pośle aniołów swoich z trąbą i głosem wielkim, i zgromadzą wybranych jego ze czterech wiatrów, od szczytów niebios aż do krańców ich.
mt_24:32 A od figowego drzewa uczcie się podobieństwa: Gdy już gałąź jego staje się miękką i liście wypuszcza, wiecie, że blisko jest lato.
mt_24:33 Tak też i wy, gdy ujrzycie to wszystko, wiedzcie, że blisko jest, w drzwiach.
mt_24:34 Zaprawdę powiadam wam, iż nie przeminie to pokolenie, ażby się stało to wszystko.
mt_24:35 Niebo i ziemia przeminą, ale słowa moje nie przeminą.
mt_24:36 Lecz o owym dniu i godzinie nikt nie wie, ani aniołowie niebiescy, tylko sam Ojciec.
mt_24:37 A jak za dni Noego, tak będzie i przyjście Syna Człowieczego.
mt_24:38 Albowiem jak we dni przed potopem jedli i pili, żenili się i za mąż wydawali, aż do owego dnia, którego Noe wszedł do korabia,
mt_24:39 i nie poznali, aż przyszedł potop i zabrał wszystkich, tak będzie i przyjście Syna Człowieczego.
mt_24:40 tedy będą dwaj na roli; jeden będzie wzięty, a drugi zostawiony.
mt_24:41 Dwie mielące w młynie: jedna będzie wzięta, a druga zostawiona.
mt_24:42 Czuwajcie więc; albowiem nie wiecie, której godziny Pan wasz przyjdzie.
mt_24:43 To zaś wiedzcie, że gdyby wiedział gospodarz, której godziny złodziej przyjdzie, czuwałby, a nie pozwoliłby włamać się do domu swego.
mt_24:44 Przeto i wy bądźcie gotowi, bo o godzinie, której nie wiecie, Syn Człowieczy przyjdzie.
mt_24:45 Kto mniemasz jest sługą wiernym i roztropnym, którego pan jego postanowił nad czeladzią swoją, aby im dał żywność czasu swego?
mt_24:46 Błogosławiony ów sługa, którego, gdy przyjdzie pan jego, znajdzie tak czyniącego.
mt_24:47 Zaprawdę powiadam wam, że postanowi go nad wszystkimi dobrami swoimi.
mt_24:48 Ale jeśliby ów zły sługa rzekł w sercu swoim: Ociąga się pan mój z przyjściem,
mt_24:49 i począłby bić towarzyszów swoich, a jadałby i pijał z pijanicami,
mt_24:50 przyjdzie pan sługi owego w dzień, którego się nie spodziewa i o godzinie, której nie wie;
mt_24:51 i odłączy go, a cząstkę jego położy z obłudnikami. Tam będzie płacz i zgrzytanie zębów.
mt_25:01 Wtedy podobne będzie królestwo niebieskie dziesięciu pannom, które wziąwszy lampy swoje, wyszły naprzeciw oblubieńca i oblubienicy.
mt_25:02 Pięć też z nich było głupich, a pięć mądrych.
mt_25:03 Ale pięć głupich, wziąwszy lampy, nie wzięło oliwy ze sobą.
mt_25:04 A mądre wzięły oliwy w naczynia swoje z lampami.
mt_25:05 Gdy zaś oblubieniec opóźniał się, zdrzemnęły się wszystkie i posnęły.
mt_25:06 Lecz o północy rozległo się wołanie: Oto oblubieniec idzie, wyjdźcie naprzeciw niemu.
mt_25:07 Wtedy wstały wszystkie owe panny i opatrzyły lampy swoje.
mt_25:08 Głupie zaś rzekły mądrym: Dajcie nam oliwy waszej, bo lampy nasze gasną.
mt_25:09 Odpowiedziały mądre, mówiąc: By przypadkiem nie zabrakło nam i wam, idźcie raczej do sprzedających i kupcie sobie.
mt_25:10 A gdy szły kupować, przyszedł oblubieniec, a które były gotowe, weszły z nim na gody i zamknięto drzwi.
mt_25:11 Na koniec też przyszła i reszta panien, mówiąc: Panie, Panie, otwórz nam!
mt_25:12 A on odpowiadając, rzekł: Zaprawdę mówię wam, nie znam was.
mt_25:13 Czuwajcież tedy, bo nie wiecie dnia ani godziny.
mt_25:14 Albowiem jak człowiek odjeżdżając w podróż, wezwał sługi swoje i powierzył im majętności swoje;
mt_25:15 i dał jednemu pięć talentów, drugiemu zaś dwa, a trzeciemu jeden, każdemu według jego zdolności, i zaraz odjechał.
mt_25:16 A odszedłszy ten, co był wziął pięć talentów, robił nimi i zyskał drugie pięć.
mt_25:17 Także i ten, który był wziął dwa, zyskał drugie dwa.
mt_25:18 Lecz ten, który był wziął jeden, odszedłszy, wykopał ziemię i ukrył pieniądze pana swego.
mt_25:19 A po niemałym czasie wrócił się pan owych sług i począł rozliczać się z nimi.
mt_25:20 I przystąpiwszy ten, co był otrzymał pięć talentów, przyniósł drugie pięć talentów, mówiąc: Panie! Dałeś mi pięć talentów, otom drugie pięć zyskał.
mt_25:21 Rzekł mu pan jego: Dobrze, sługo dobry i wierny! Ponieważ nad małym byłeś wierny, nad wieloma cię postanowię, wejdź do wesela pana swego.
mt_25:22 Przystąpił też i ten, który otrzymał dwa talenty i rzekł: Panie! Dałeś mi dwa talenty, otom drugie dwa zyskał.
mt_25:23 Rzekł mu pan jego: Dobrze, sługo dobry i wierny! Ponieważ nad małym byłeś wierny, nad wieloma cię ustanowię, wejdź do wesela pana swego.
mt_25:24 A przystąpiwszy i ten, co był otrzymał jeden talent, rzekł: Panie! Wiem, żeś jest człowiek srogi. Żniesz, gdzieś nie siał, i zbierasz, gdzieś nie rozsypał.
mt_25:25 I bojąc się, odszedłem i skryłem talent twój w ziemi. Oto masz, co twego jest.
mt_25:26 A odpowiadając pan jego, rzekł mu: Sługo zły i gnuśny! Wiedziałeś, że żnę, gdziem nie siał, i zbieram, gdziem nie rozsypał.
mt_25:27 Miałeś tedy pieniądze moje poruczyć bankierom, a ja przyszedłszy, byłbym przecież z zyskiem odebrał swoje.
mt_25:28 Odbierzcie mu przeto talent i dajcie temu, który ma dziesięć talentów.
mt_25:29 Albowiem wszelkiemu, który ma, będzie dane i obfitować będzie, a temu, który nie ma, i to, co zda się mieć, będzie odebrane.
mt_25:30 A niepożytecznego sługę wyrzućcie w ciemności zewnętrzne. Tam będzie płacz i zgrzytanie zębów.
mt_25:31 Gdy zaś Syn Człowieczy przyjdzie w majestacie swoim i wszyscy aniołowie z nim, wtedy usiądzie na stolicy majestatu swego.
mt_25:32 I zgromadzą się przed nim wszystkie narody, i odłączy jednych od drugich, jak pasterz odłącza owce od kozłów.
mt_25:33 I postawi owce po prawicy swojej, a kozły po lewicy.
mt_25:34 Wtedy rzecze Król tym, którzy będą po prawicy jego: Pójdźcie, błogosławieni Ojca mego, posiądźcie królestwo, zgotowane wam od założenia świata.
mt_25:35 Albowiem łaknąłem, a daliście mi jeść: pragnąłem, a napoiliście mnie; byłem gościem, a przyjęliście mnie;
mt_25:36 nagim, a przyodzialiście mnie; chorym, a nawiedziliście mnie; byłem w więzieniu; a przyszliście do mnie.
mt_25:37 Wtedy mu odpowiedzą sprawiedliwi, mówiąc: Panie, kiedyż widzieliśmy cię łaknącym, a nakarmiliśmy cię, pragnącym, a daliśmy ci pić?
mt_25:38 Kiedy też widzieliśmy cię gościem i przyjęliśmy cię, albo nagim i przyodzialiśmy cię?
mt_25:39 Albo kiedy widzieliśmy cię niemocnym, albo w więzieniu i przyszliśmy do ciebie?
mt_25:40 A odpowiadając Król, rzecze im: Zaprawdę powiadam wam, cokolwiek uczyniliście jednemu z tych braci moich najmniejszych, mnieście uczynili.
mt_25:41 Wtedy rzecze i tym, którzy po lewicy będą: Idźcie ode mnie, przeklęci, w ogień wieczny, który zgotowany jest diabłu i aniołom jego.
mt_25:42 Albowiem łaknąłem, a nie daliście mi jeść; pragnąłem, a nie daliście mi pić;
mt_25:43 byłem gościem, a nie przyjęliście mnie; nagim, a nie przyodzialiście mnie; niemocnym i w więzieniu, a nie nawiedziliście mnie.
mt_25:44 Wtedy mu odpowiedzą i oni, mówiąc: Panie! Kiedyż widzieliśmy cię łaknącym, albo pragnącym, albo gościem, albo nagim, albo niemocnym, albo w więzieniu, a nie usłużyliśmy tobie?
mt_25:45 Wtedy im odpowie, mówiąc: Zaprawdę powiadam wam, czegokolwiek nie uczyniliście jednemu z tych najmniejszych, mnieście nie uczynili.
mt_25:46 I pójdą ci na mękę wieczną, a sprawiedliwi do życia wiecznego.
mt_26:01 I stało się, gdy dokończył Jezus tych wszystkich mów; rzekł uczniom swoim:
mt_26:02 Wiecie, że po dwu dniach będzie Pascha i Syn Człowieczy będzie wydany, aby był ukrzyżowany.
mt_26:03 Wtedy zebrali się przedniejsi kapłani i starsi ludu do dworu najwyższego kapłana, którego zwano Kajfaszem.
mt_26:04 I naradzili się, aby Jezusa zdradą pojmać i zabić.
mt_26:05 Lecz mówili: Nie w dzień święty, aby przypadkiem nie powstał rozruch między ludem.
mt_26:06 Gdy Zaś Jezus był w Betanii, w domu Szymona trędowatego,
mt_26:07 przystąpiła do niego niewiasta, mając słoik alabastrowy drogiego olejku, i wylała na głowę jego, gdy u stołu siedział.
mt_26:08 A widząc uczniowie, oburzyli się, mówiąc: Na cóż ta strata?
mt_26:09 Albowiem można było to drogo sprzedać i rozdać ubogim.
mt_26:10 Jezus zaś wiedząc, rzekł im: Czemu sprawiacie przykrość tej niewieście? Dobry bowiem uczynek względem mnie spełniła.
mt_26:11 Albowiem ubogich zawsze macie pomiędzy sobą, ale mnie nie zawsze macie.
mt_26:12 Gdyż ta wylawszy ten olejek na ciało moje, uczyniła to na pogrzeb mój.
mt_26:13 Zaprawdę mówię wam: Gdziekolwiek będzie opowiadana ta ewangelia po całym świecie, będzie opowiadane na jej pamiątkę i to, co ona uczyniła.
mt_26:14 Wtedy odszedł jeden z dwunastu, którego zwano Judaszem Iszkariotą, do przedniejszych kapłanów,
mt_26:15 i rzekł im: Co mi chcecie dać, a ja go wam wydam? Oni zaś naznaczyli mu trzydzieści srebrników.
mt_26:16 I odtąd szukał sposobnej pory, aby go wydać.
mt_26:17 W pierwszy tedy dzień Przaśników przystąpili do Jezusa uczniowie, mówiąc: Gdzie chcesz, abyśmy ci przygotowali spożycie Paschy?
mt_26:18 A Jezus rzekł: Idźcie do miasta, do pewnego człowieka, i powiedzcie mu: Mistrz mówi: Czas mój jest bliski, u ciebie urządzam Paschę z uczniami moimi.
mt_26:19 I uczynili uczniowie, jak im rozkazał Jezus, i przygotowali Paschę.
mt_26:20 Gdy zaś nadszedł wieczór, zasiadł do stołu z dwunastu uczniami swoimi.
mt_26:21 A gdy oni jedli, rzekł: Zaprawdę, powiadam wam, że jeden z was mnie wyda.
mt_26:22 I zasmuciwszy się bardzo poczęli każdy z osobna mówić: Czy to ja, Panie?
mt_26:23 Lecz on odpowiadając, rzekł: Który macza ze mną rękę w misie, ten mnie wyda.
mt_26:24 Wprawdzie Syn Człowieczy idzie, jak o nim napisano; ale biada temu człowiekowi, przez którego Syn Człowieczy będzie wydany. Lepiej by mu było, gdyby się był nie narodził ten człowiek.
mt_26:25 A odpowiadając Judasz, który go wydał, rzekł: Czy to ja jestem, Mistrzu? Rzekł mu: Tyś powiedział.
mt_26:26 Gdy zaś oni wieczerzali, wziął Jezus chleb, błogosławił, łamał i dawał uczniom swoim, i rzekł: Bierzcie i jedzcie, to jest ciało moje.
mt_26:27 A wziąwszy kielich, dzięki czynił, i dał im, mówiąc: Pijcie z tego wszyscy.
mt_26:28 Albowiem to jest krew moja Nowego Testamentu, która za wielu będzie wylana na odpuszczenie grzechów.
mt_26:29 A powiadam wam: Nie będę pił odtąd z tego owocu winnego szczepu, aż do dnia owego, gdy go z wami będę pił nowy w królestwie Ojca mego.
mt_26:30 I hymn odmówiwszy, wyszli na górę Oliwną.
mt_26:31 Wtedy rzekł im Jezus: Wszyscy wy zgorszycie się ze mnie tej nocy; albowiem jest napisane: „Uderzę pasterza, i rozproszą się owce trzody.”
mt_26:32 Lecz gdy zmartwychwstanę, uprzedzę was do Galilei.
mt_26:33 Piotr zaś odpowiadając, rzekł mu: Choćby się wszyscy zgorszyli z ciebie, ja nigdy się nie zgorszę.
mt_26:34 Rzekł mu Jezus: Zaprawdę powiadam ci, że tej nocy, pierwej niż kur zapieje, trzykroć się mnie zaprzesz.
mt_26:35 Rzekł mu Piotr: Choćby mi też przyszło z tobą umrzeć, nie zaprę się ciebie. Tak samo i wszyscy uczniowie mówili.
mt_26:36 Wtedy przyszedł Jezus z nimi do folwarku, który zowią Getsemani, i rzekł uczniom swoim: Siedźcie tu, aż pójdę tam i będę się modlił.
mt_26:37 A wziąwszy Piotra i dwóch synów Zebedeuszowych, począł się smucić i odczuwać odrazę.
mt_26:38 Wtedy im rzekł: Smutna jest dusza moja aż do śmierci, zostańcie tu i czuwajcie ze mną.
mt_26:39 I postąpiwszy trochę, padł na oblicze swoje, modląc się i mówiąc: Ojcze mój, jeśli to być może, niech odejdzie ode mnie ten kielich; wszakże nie jako ja chcę, ale jako ty.
mt_26:40 I przyszedł do uczniów swoich, i znalazł ich śpiących, i rzekł Piotrowi: Tak to nie mogliście jednej godziny czuwać ze mną?
mt_26:41 Czuwajcie i módlcie się, abyście nie weszli w pokusę; duch wprawdzie jest ochotny, ale ciało słabe.
mt_26:42 Po wtóre znów odszedł i modlił się, mówiąc: Ojcze mój, jeśli ten kielich nie może odejść, tylko go mam pić, niech się dzieje wola twoja.
mt_26:43 I przyszedł po wtóre, i znalazł ich śpiących; albowiem oczy ich były obciążone.
mt_26:44 A zostawiwszy ich, znowu odszedł, i po trzeci raz się modlił, te same słowa, mówiąc.
mt_26:45 Wtedy przyszedł do uczniów swoich, i rzekł im: Już śpijcie, i odpoczywajcie; oto przybliżyła się godzina i Syn Człowieczy będzie wydany w ręce grzeszników.
mt_26:46 Wstańcie, pójdźmy; oto się przybliżył ten, który mnie wyda!
mt_26:47 A gdy on jeszcze mówił, oto Judasz, jeden z dwunastu przyszedł, a z nim wielka zgraja z mieczami i kijami, posłana od przedniejszych kapłanów i starszych ludu.
mt_26:48 Ten zaś, co go wydał, dał im znak, mówiąc: Kogokolwiek pocałuję, on to jest, chwytajcie go.
mt_26:49 I natychmiast przystąpiwszy do Jezusa, rzekł: Bądź pozdrowion, Rabbi! I pocałował go.
mt_26:50 A Jezus rzekł mu: Przyjacielu, po coś przyszedł? Wtedy przystąpili, i rzucili się na Jezusa, i pojmali go.
mt_26:51 A oto jeden z tych, którzy byli z Jezusem, wyciągnąwszy rękę, dobył miecza swego, a uderzywszy sługę arcykapłana, uciął ucho jego.
mt_26:52 Wtedy rzekł mu Jezus: Obróć miecz swój na miejsce jego; albowiem wszyscy, którzy miecz biorą, mieczem poginą.
mt_26:53 Czy myślisz, że nie mógłbym poprosić Ojca mego, a wystawiłby mi teraz więcej niż dwanaście hufców anielskich?
mt_26:54 Jakże więc wypełnią się Pisma, że się tak stać musi?
mt_26:55 Owej godziny rzekł Jezus do tłuszczy: Wyszliście jako na zbójcę z mieczami i z kijami, pojmać mnie. Codziennie siedziałem u was, ucząc w świątyni i nie pojmaliście mnie.
mt_26:56 Lecz to wszystko się stało, aby się wypełniły Pisma proroków. Wtedy uczniowie wszyscy, opuściwszy go, pouciekali.
mt_26:57 A Oni pojmawszy Jezusa, powiedli go do Kajfasza, najwyższego kapłana, gdzie się byli zebrali doktorowie i starsi.
mt_26:58 Piotr zaś szedł za nim z daleka aż na dziedziniec najwyższego kapłana, a wszedłszy tam, siedział ze sługami, aby widzieć koniec.
mt_26:59 A przedniejsi kapłani i wszystka Rada szukali fałszywego świadectwa przeciw Jezusowi, aby go o śmierć przyprawić;
mt_26:60 i nie znaleźli, choć wielu fałszywych świadków przychodziło. Na koniec zaś przyszli dwaj fałszywi świadkowie,
mt_26:61 i rzekli: Ten mówił: Mogę zburzyć świątynię Bożą, a po trzech dniach znów ją zbudować.
mt_26:62 I wstawszy najwyższy kapłan, rzekł mu: Nic nie odpowiadasz na to, co ci przeciwko tobie świadczą?
mt_26:63 Lecz Jezus milczał. A arcykapłan rzekł mu: Poprzysięgam cię przez Boga żywego, abyś nam powiedział, czyś ty jest Chrystus, Syn Boży?
mt_26:64 Rzekł mu Jezus: Tyś powiedział. Wszakże powiadam wam: Odtąd ujrzycie Syna Człowieczego, siedzącego po prawicy mocy Bożej, i przychodzącego w obłokach niebieskich.
mt_26:65 Wtedy arcykapłan rozdarł szaty swoje, mówiąc: Zbluźnił! Cóż jeszcze potrzebujemy świadków? Otoście teraz słyszeli bluźnierstwo.
mt_26:66 Co się wam zdaje? A oni odpowiadając, rzekli: Winien jest śmierci.
mt_26:67 Wtedy pluli na oblicze jego i bili go pięściami, a inni policzki w twarz mu dawali,
mt_26:68 mówiąc: Prorokuj nam, Chrystusie! Kto jest, co cię uderzył?
mt_26:69 A Piotr siedział zewnątrz na dziedzińcu. I przystąpiła do niego jedna służąca, mówiąc: I tyś był z Jezusem galilejskim.
mt_26:70 Lecz on zaparł się przed wszystkimi, mówiąc: Nie wiem, co mówisz.
mt_26:71 Gdy zaś wychodził do bramy, ujrzała go druga służąca, i rzekła tym, co tam byli: I ten był z Jezusem Nazareńskim.
mt_26:72 I powtórnie zaparł się z przysięgą: Iż nie znam tego człowieka.
mt_26:73 A wnet potem przystąpili ci, którzy tam stali, i rzekli Piotrowi: Prawdziwie i ty jesteś z nich, bo i mowa twoja cię zdradza.
mt_26:74 Wtedy począł zaklinać się i przysięgać, że nie znał tego człowieka. A natychmiast kur zapiał.
mt_26:75 I wspomniał Piotr na słowo Jezusowe, które mu był rzekł: Pierwej niż kur zapieje, trzykroć się mnie zaprzesz. A wyszedłszy na dwór, gorzko płakał.
mt_27:01 Gdy zaś nadszedł ranek, zebrali się na naradę wszyscy przedniejsi kapłani i starsi ludu przeciw Jezusowi, aby go na śmierć wydać.
mt_27:02 I związawszy, przywiedli go, i wydali namiestnikowi Poncjuszowi Piłatowi.
mt_27:03 Wtedy ujrzawszy Judasz, który go wydał, że został skazany, żalem zdjęty, odniósł trzydzieści srebrników przedniejszym kapłanom i starszym,
mt_27:04 mówiąc: Zgrzeszyłem, wydając krew sprawiedliwego. Lecz oni rzekli: Co nam do tego? Ty patrz siebie.
mt_27:05 I porzuciwszy srebrniki w świątyni, odszedł; a poszedłszy, powiesił się.
mt_27:06 A przedniejsi kapłani wziąwszy srebrniki, mówili: Nie godzi się ich kłaść do skarbony, bo są zapłatą krwi.
mt_27:07 I naradziwszy się, kupili za nie rolę garncarzową na pogrzeb pielgrzymów.
mt_27:08 Dlatego rola ta nazwana jest Haceldama, to jest Rola Krwi, aż do dnia dzisiejszego.
mt_27:09 Wtedy się wypełniło, co było powiedziane przez Jeremiasza proroka, mówiącego: „I wzięli trzydzieści srebrników, zapłatę oszacowanego, którego oszacowali synowie Izraela.
mt_27:10 I dali je na rolę garncarzową, jako mi postanowił Pan.”
mt_27:11 Jezus zaś stanął przed namiestnikiem i spytał go namiestnik, mówiąc: Tyś jest Król żydowski? Rzekł mu Jezus:
mt_27:12 Ty powiadasz. A gdy nań skarżyli przedniejsi kapłani i starsi, nic nie odpowiedział.
mt_27:13 Wtedy mu rzekł Piłat: Nie słyszysz, jak wiele świadectw przeciw tobie przywodzą?
mt_27:14 I nie odpowiedział mu na żadne słowo, tak że się namiestnik bardzo dziwił.
mt_27:15 A na dzień uroczysty zwykł był namiestnik wypuszczać pospólstwu jednego więźnia, którego by chcieli.
mt_27:16 Miał zaś naówczas więźnia znacznego, którego zwano Barabaszem.
mt_27:17 Gdy się więc oni zebrali, rzekł Piłat: Którego chcecie, bym wam wypuścił: Barabasza, czy też Jezusa, którego zowią Chrystusem?
mt_27:18 Wiedział bowiem, że go z zazdrości byli wydali.
mt_27:19 Lecz gdy on siedział na stolicy sądowej, posłała doń żona jego, mówiąc: Nic tobie i sprawiedliwemu temu; albowiem wiele cierpiałam dziś przez sen dla niego.
mt_27:20 A przedniejsi kapłani i starsi namówili pospólstwo, aby prosili o Barabasza, a Jezusa stracili.
mt_27:21 Namiestnik zaś odpowiadając, rzekł im: Któregoż z tych dwóch chcecie, żebym wam wypuścił?
mt_27:22 A oni rzekli: Barabasza. Rzekł im Piłat: Cóż tedy mam uczynić z Jezusem, którego zowią Chrystusem? Mówią wszyscy: Niech będzie ukrzyżowany.
mt_27:23 Rzekł im namiestnik: Cóż więc złego uczynił? Lecz oni jeszcze bardziej wołali, mówiąc: Niech będzie ukrzyżowany!
mt_27:24 Piłat zaś widząc, że nic nie osiąga, lecz zamieszanie większe powstaje, wziąwszy wodę, umył ręce przed pospólstwem, mówiąc: Nie winienem ja krwi tego sprawiedliwego; wy się patrzcie!
mt_27:25 A odpowiadając wszystek lud, rzekł: Krew jego na nas i na syny nasze.
mt_27:26 Wtedy wypuścił im Barabasza, a Jezusa ubiczowanego wydał im, aby był ukrzyżowany.
mt_27:27 Wtedy żołnierze namiestnika wziąwszy Jezusa do pretorium, zebrali do niego całą rotę;
mt_27:28 a rozebrawszy go, włożyli nań płaszcz szkarłatny.
mt_27:29 I uplótłszy koronę z ciernia, włożyli na głowę jego i trzcinę w prawicę jego. A klękając przed nim, naigrawali się z niego, mówiąc: Bądź pozdrowiony, Królu Żydowski!
mt_27:30 I plując nań, brali trzcinę, i bili go po głowie.
mt_27:31 A gdy się z niego naśmiali, zdjęli zeń płaszcz, i oblekli go w odzienie jego, i powiedli go na ukrzyżowanie.
mt_27:32 Wychodząc zaś, znaleźli człowieka Cyrenejczyka, imieniem Szymona; tego przymusili, aby niósł krzyż jego.
mt_27:33 I przyszli na miejsce, które zowią Golgota, to znaczy miejsce Trupiej Głowy.
mt_27:34 I dali mu pić wino zmieszane z żółcią, a gdy skosztował, nie chciał pić.
mt_27:35 A ukrzyżowawszy go, rozdzielili szaty jego, rzuciwszy los, aby się wypełniło, co było powiedziane przez Proroka mówiącego: „Rozdzielili sobie odzienie moje, a o suknię moją los rzucali.”
mt_27:36 I siedząc, strzegli go.
mt_27:37 I położyli nad głową jego napisaną winę jego: TEN JEST JEZUS, KRÓL ŻYDOWSKI.
mt_27:38 Wtedy ukrzyżowano z nim dwóch łotrów: jednego po prawicy, a drugiego po lewicy.
mt_27:39 Przechodzący zaś obok, bluźnili mu, kiwając głowami swymi,
mt_27:40 i mówiąc: Hej, ty, co rozwalasz świątynię Bożą, a za trzy dni znów ją budujesz, wybaw sam siebie; jeśli jesteś Synem Bożym, zstąp z krzyża!
mt_27:41 Także i przedniejsi kapłani z doktorami i ze starszymi natrząsając się, mówili:
mt_27:42 Innych wybawiał, sam siebie wybawić nie może. Jeśli jest królem Izraela, niech teraz zstąpi z krzyża, a uwierzymy mu.
mt_27:43 Ufał w Bogu, niech go teraz wybawi, jeżeli chce; bo powiedział: Że jest Synem Bożym.
mt_27:44 Także i złoczyńcy, którzy byli z nim ukrzyżowani, urągali mu.
mt_27:45 A od szóstej godziny nastała ciemność na całej ziemi, aż do dziewiątej godziny.
mt_27:46 A około dziewiątej godziny zawołał Jezus głosem wielkim, mówiąc: „Eli, Eli, lamma sabakthani?” to znaczy: „Boże mój, Boże mój, czemuś mnie opuścił?”
mt_27:47 A niektórzy stojący tam i słyszący to, mówili: Eliasza ten woła.
mt_27:48 I natychmiast jeden z nich pobiegł, a wziąwszy gąbkę, napełnił octem, i włożył na trzcinę, i dawał mu pić.
mt_27:49 Lecz inni mówili: Zaniechaj, patrzmy, czy przyjdzie Eliasz, aby go wybawić.
mt_27:50 A Jezus zawoławszy po wtóre wielkim głosem, oddał ducha.
mt_27:51 I oto zasłona świątyni rozdarła się na dwie części od wierzchu aż do dołu, i ziemia zadrżała, a skały popękały.
mt_27:52 I groby się otworzyły, i wiele ciał świętych, którzy byli posnęli, powstało.
mt_27:53 I wyszedłszy z grobów, po zmartwychwstaniu jego, weszli do miasta świętego, i ukazali się wielom.
mt_27:54 Setnik zaś i ci, co z nim byli, strzegąc Jezusa, ujrzawszy trzęsienie ziemi i to, co się działo, zlękli się bardzo, mówiąc: Zaiste ten był Synem Bożym.
mt_27:55 I było tam wiele niewiast patrzących z daleka, które były przyszły za Jezusem z Galilei, posługując mu.
mt_27:56 Między nimi była Maria Magdalena i Maria, matka Jakuba i Józefa, i matka synów Zebedeuszowych.
mt_27:57 Gdy zaś nastał wieczór, przyszedł pewien człowiek bogaty z Arymatei, imieniem Józef, który też był uczniem Jezusowym.
mt_27:58 Ten poszedł do Piłata, i poprosił o ciało Jezusowe. Wtedy Piłat kazał oddać ciało.
mt_27:59 A Józef wziąwszy ciało, owinął je w czyste prześcieradło,
mt_27:60 i położył je w nowym grobie swoim, który był wykuł w skale. I przywalił do drzwi grobu kamień wielki, i odszedł.
mt_27:61 A była tam Maria Magdalena i druga Maria, siedzące naprzeciw grobu.
mt_27:62 Nazajutrz zaś, to jest w dzień po Przygotowaniu, zebrali się przedniejsi kapłani i faryzeusze u Piłata,
mt_27:63 mówiąc: Panie, wspomnieliśmy, że ten zwodziciel powiedział jeszcze, żyjąc: Po trzech dniach zmartwychwstanę.
mt_27:64 Rozkaż więc, aby strzeżono grobu aż do dnia trzeciego, by przypadkiem nie przyszli uczniowie jego i nie ukradli go i nie powiedzieli ludowi: Powstał z martwych. I będzie ostatni błąd gorszy niż pierwszy.
mt_27:65 Rzekł im Piłat: Macie straż, idźcie, strzeżcie, jak umiecie.
mt_27:66 A oni poszedłszy, obwarowali grób, zapieczętowawszy kamień, straże postawili.
mt_28:01 W wieczór zaś szabatu, który świta na pierwszy dzień tygodnia, przyszła Maria Magdalena i druga Maria obejrzeć grób.
mt_28:02 A oto stało się wielkie trzęsienie ziemi; albowiem Anioł Pański zstąpił z nieba; i przystąpiwszy, odwalił kamień i usiadł na nim.
mt_28:03 Jego zaś wejrzenie było jak błyskawica, a odzienie jego jako śnieg.
mt_28:04 A z bojaźni przed nim przerazili się stróże i stali się jakby umarli.
mt_28:05 Anioł zaś odpowiadając, rzekł niewiastom: Nie bójcie się wy; gdyż wiem, że szukacie Jezusa, który był ukrzyżowany.
mt_28:06 Nie ma go tu; albowiem powstał, jak powiedział. Chodźcie, a oglądajcie miejsce, gdzie był położony Pan.
mt_28:07 A prędko idąc, powiedzcie uczniom jego, że powstał; i oto uprzedza was do Galilei, tam go ujrzycie. Oto wam zapowiedziałem.
mt_28:08 I wyszły prędko z grobu z bojaźnią i z radością wielką, biegnąc, aby opowiedzieć uczniom jego.
mt_28:09 A oto Jezus spotkał się z nimi, mówiąc: Witajcie! One zaś przystąpiły, i ujęły nogi jego, i pokłon mu oddały.
mt_28:10 Wtedy im rzekł Jezus: Nie bójcie się, idźcie, oznajmijcie braciom moim, aby poszli do Galilei, tam mię ujrzą.
mt_28:11 Gdy zaś one odeszły, oto niektórzy ze stróżów przyszli do miasta, i oznajmili przedniejszym kapłanom wszystko, co się stało.
mt_28:12 A zebrawszy się ze starszymi, naradziwszy się, dali żołnierzom wiele pieniędzy,
mt_28:13 mówiąc: Powiadajcie, że uczniowie jego w nocy przyszli, i ukradli go, gdyśmy spali.
mt_28:14 A jeśli się to do namiestnika doniesie, my mu wytłumaczymy i wam bezpieczeństwo zapewnimy.
mt_28:15 Oni zaś wziąwszy pieniądze, uczynili, jak ich nauczono. I rozniosła się ta wieść u żydów aż do dnia dzisiejszego.
mt_28:16 Lecz jedenastu uczniów poszło do Galilei na górę, gdzie im był wyznaczył Jezus.
mt_28:17 I ujrzawszy go, pokłonili się, a niektórzy wątpili.
mt_28:18 I przystąpiwszy Jezus, przemówił do nich, mówiąc: Dana mi jest wszelka władza na niebie i na ziemi.
mt_28:19 Idąc tedy, nauczajcie wszystkie narody, chrzcząc je w imię Ojca i Syna i Ducha Świętego,
mt_28:20 nauczając je zachowywać wszystko, cokolwiek wam przykazałem. A oto ja jestem z wami po wszystkie dni aż do skończenia świata.
mk_01:01 Początek Ewangelii Jezusa Chrystusa, Syna Bożego.
mk_01:02 Jak napisane jest u Izajasza proroka: „Oto ja posyłam Anioła mego przed obliczem twoim, który zgotuje drogę twoją przed tobą.
mk_01:03 Głos wołającego na pustyni: Gotujcie drogę Pańską, czyńcie proste ścieżki jego.”
mk_01:04 Był Jan na pustyni, chrzcząc i przepowiadając chrzest pokuty na odpuszczenie grzechów.
mk_01:05 I wychodziła do niego cała kraina Judei i jerozolimczycy wszyscy; i byli od niego ochrzczeni w rzece Jordanie, spowiadając się z grzechów swoich.
mk_01:06 A Jan miał odzienie z sierści wielbłądziej i pas skórzany około bioder swoich, a jadał szarańcze i miód leśny. I przepowiadał, mówiąc:
mk_01:07 Idzie za mną mocniejszy niźli ja, któremu nie jestem godzien, upadłszy, rozwiązać rzemyka u trzewików jego.
mk_01:08 Ja chrzciłem was wodą, ale on was będzie chrzcił Duchem Świętym.
mk_01:09 I stało się w owe dni, przyszedł Jezus z Nazaretu galilejskiego, i został ochrzczony od Jana w Jordanie.
mk_01:10 A natychmiast wychodząc z wody, ujrzał otworzone niebiosa i Ducha jako gołębicę zstępującego i zostającego z nim.
mk_01:11 I rozległ się głos z niebios: Tyś jest Syn mój miły, w tobie upodobałem sobie.
mk_01:12 I natychmiast Duch wywiódł go na pustynię.
mk_01:13 I był na pustyni czterdzieści dni i czterdzieści nocy, i był kuszony od szatana, i był ze zwierzętami, a aniołowie służyli mu.
mk_01:14 A potem, gdy Jan został wydany, przyszedł Jezus do Galilei, przepowiadając ewangelię królestwa Bożego,
mk_01:15 i mówiąc: że wypełnił się czas i przybliżyło się królestwo Boże; pokutujcie i wierzcie ewangelii.
mk_01:16 A przechodząc nad Morzem Galilejskim, ujrzał Szymona i Andrzeja, brata jego, zapuszczających sieci w morze (bo byli rybakami).
mk_01:17 I rzekł im Jezus: Pójdźcie za mną, a uczynię, że staniecie się rybakami ludzi.
mk_01:18 I natychmiast opuściwszy sieci, poszli za nim.
mk_01:19 A stamtąd odszedłszy maluczko, ujrzał Jakuba Zebedeuszowego i Jana, brata jego, kiedy zwijali sieci w łodzi.
mk_01:20 I zaraz ich zawołał. A zostawiwszy ojca swego Zebedeusza w łodzi z najemnikami, poszli za nim.
mk_01:21 I weszli do Kafarnaum. A zaraz w szabat wszedłszy do synagogi, nauczał ich.
mk_01:22 I zdumiewali się nad nauką jego; albowiem uczył ich, jako władzę mający, a nie jako doktorowie.
mk_01:23 I był w ich synagodze człowiek, mający ducha nieczystego, i zawołał,
mk_01:24 mówiąc: Cóż ci do nas, Jezusie Nazareński? Przyszedłeś gubić nas? Znam cię; ktoś jest, Święty Boży.
mk_01:25 I zagroził mu Jezus, mówiąc: Milcz i wyjdź z człowieka.
mk_01:26 I targając go duch nieczysty, z krzykiem wielkim wyszedł z niego.
mk_01:27 I zdumiewali się wszyscy, tak że się między sobą pytali, mówiąc: Cóż to jest? Cóż to za nowa nauka, że z mocą rozkazuje nawet duchom nieczystym, a są mu posłuszne?
mk_01:28 I wnet rozeszła się sława jego po całej krainie galilejskiej.
mk_01:29 I niebawem wyszedłszy z synagogi, przyszli do domu Szymona i Andrzeja z Jakubem i z Janem.
mk_01:30 A świekra Szymonowa leżała w gorączce, i zaraz mówią mu o niej.
mk_01:31 I przystąpiwszy, podniósł ją, ująwszy za rękę, a wnet opuściła ją gorączka, i służyła im.
mk_01:32 Gdy zaś nastał wieczór, i słońce zaszło, przynosili do niego wszystkich źle się mających i opętanych.
mk_01:33 A całe miasto zebrało się u drzwi.
mk_01:34 I uzdrowił wielu, których rozmaite choroby trapiły, i wyrzucił wielu czartów, a nie dopuszczał im mówić, że go znali.
mk_01:35 A bardzo rano wstawszy, wyszedł, i udał się na miejsce pustynne i tam się modlił.
mk_01:36 I poszedł za nim Szymon i ci, co z nim byli.
mk_01:37 A znalazłszy go, powiedzieli mu: Że wszyscy cię szukają.
mk_01:38 I rzekł im: Idźmy do pobliskich wsi i miast, abym i tam przepowiadał, bom na to przyszedł.
mk_01:39 I nauczał w ich synagogach i po całej Galilei, i wyrzucał czarty.
mk_01:40 I przyszedł do niego trędowaty, prosząc go, i upadłszy na kolana, rzekł mu: Jeśli chcesz, możesz mię oczyścić.
mk_01:41 A Jezus zmiłowawszy się nad nim, wyciągnął rękę swoją i dotknąwszy go, rzekł mu: Chcę, bądź oczyszczony.
mk_01:42 A gdy rzekł, natychmiast zniknął trąd z niego, i został oczyszczony.
mk_01:43 I zagroził mu, i natychmiast go oddalił.
mk_01:44 I rzekł mu: Bacz, żebyś nikomu nie powiadał, ale idź, ukaż się najwyższemu kapłanowi, i ofiaruj za oczyszczenie swoje, co przykazał Mojżesz na świadectwo im.
mk_01:45 Lecz on wyszedłszy, począł opowiadać i rozsławiać, co się stało, tak że już nie mógł jawnie wejść do miasta; ale przebywał na ustroniu, na miejscach pustynnych; a zewsząd schodzili się do niego.
mk_02:01 I znowu wszedł do Kafarnaum po jakimś czasie.
mk_02:02 I usłyszano, że jest w domu; a wielu się zebrało, tak że nie mogli się zmieścić ani u drzwi; i głosił im słowo.
mk_02:03 I przyszli do niego, niosąc paralityka, którego dźwigało czterech.
mk_02:04 A gdy go nie mogli wnieść przedeń z powodu ciżby, rozebrali powałę tam, gdzie był, a uczyniwszy otwór, spuścili łoże, na którym leżał paralityk.
mk_02:05 Gdy zaś Jezus ujrzał ich wiarę, rzekł paralitykowi: Synu, odpuszczają ci się grzechy twoje!
mk_02:06 A byli tam niektórzy z doktorów, siedząc i myśląc w sercach swoich:
mk_02:07 Czemu ten tak mówi? Bluźni. Któż grzechy odpuszczać może, jeśli nie sam Bóg?
mk_02:08 Gdy to Jezus zaraz poznał duchem swoim, że tak w sobie myślą, rzekł im: Czemu to myślicie w sercach waszych?
mk_02:09 Cóż łatwiej jest, rzec paralitykowi: Odpuszczają ci się grzechy, czy rzec: Wstań, weźmij łoże swoje i chodź?
mk_02:10 Żebyście zaś wiedzieli, iż Syn Człowieczy ma moc odpuszczać grzechy na ziemi, (rzekł do paralityka):
mk_02:11 Tobie mówię: Wstań, weź łoże swoje, i idź do domu swego.
mk_02:12 A on natychmiast wstał, i wziąwszy łoże, wyszedł przed wszystkimi, tak iż się wszyscy zdumieli, i chwalili Boga, mówiąc: Iżeśmy nigdy nic takiego nie widzieli.
mk_02:13 I wyszedł znów ku morzu, i cała rzesza schodziła się do niego, i nauczał ich.
mk_02:14 A przechodząc, ujrzał Lewiego, syna Alfeusza, siedzącego przy cle i rzekł mu: Pójdź za mną. A wstawszy, poszedł za nim.
mk_02:15 I stało się, gdy siedział u stołu w domu jego, wielu celników i grzeszników siedziało razem z Jezusem i z uczniami jego; bo było wielu, którzy też chodzili za nim.
mk_02:16 A widząc doktorowie i faryzeusze, że jada z celnikami i grzesznikami, mówili uczniom jego: Czemu z celnikami i grzesznikami je i pije mistrz wasz?
mk_02:17 Co usłyszawszy Jezus, rzekł im: Zdrowi nie potrzebują lekarza, ale źle się mający; albowiem nie przyszedłem wzywać sprawiedliwych, ale grzesznych.
mk_02:18 A uczniowie Janowi i faryzeusze pościli. I przychodzą, i mówią mu: Czemuż uczniowie Jana i faryzeuszów poszczą, a twoi uczniowie nie poszczą?
mk_02:19 rzekł im Jezus: Czyż mogą goście weselni pościć, dopóki z nimi jest oblubieniec? Jak długo mają między sobą oblubieńca, nie mogą pościć.
mk_02:20 Ale przyjdą dni, gdy będzie wzięty od nich oblubieniec, a wtedy będą pościć w owe dni.
mk_02:21 Nikt nie przyszywa łaty z surowego sukna do starej szaty; bo inaczej nowy płat obrywa starą szatę i rozdarcie staje się większe.
mk_02:22 I nikt nie leje wina nowego w stare bukłaki; bo inaczej wino rozsadzi bukłaki i rozleje się wino, a bukłaki się zepsują; ale wino nowe ma być wlewane w bukłaki nowe.
mk_02:23 I stało się znów, gdy Pan przechodził w szabat przez zboża, uczniowie jego poczęli, idąc, rwać kłosy.
mk_02:24 A faryzeusze mówili mu: Oto, co czynią w szabat, czego się nie godzi?
mk_02:25 I rzekł im: Nigdyście nie czytali, co uczynił Dawid, gdy był w potrzebie, kiedy łaknął sam i ci co z nim byli?
mk_02:26 Jak wszedł do domu Bożego za Abiatara, najwyższego kapłana, i jadł chleby pokładne, których nie godziło się jeść tylko kapłanom, i dał tym, którzy z nim byli?
mk_02:27 I mówił im: Szabat był ustanowiony dla człowieka, a nie człowiek dla szabatu.
mk_02:28 A więc panem jest Syn Człowieczy także i szabatu.
mk_03:01 I wszedł znów do synagogi, a był tam człowiek, mający rękę uschłą.
mk_03:02 I podpatrywali go, czy będzie w szabat uzdrawiał, aby go oskarżyć.
mk_03:03 I rzekł człowiekowi, mającemu rękę uschłą: Stań w pośrodku!
mk_03:04 I rzekł im: Czy godzi się w szabat dobrze czynić, czy też źle, duszę uzdrowić, czy zabić? Lecz oni milczeli.
mk_03:05 I spojrzawszy po nich z gniewem, zasmucony ślepotą serca ich, rzekł człowiekowi: Wyciągnij rękę twoją! I wyciągnął, i ręka została mu przywrócona.
mk_03:06 A wyszedłszy faryzeusze naradzali się zaraz z herodianami przeciwko niemu, jakby go stracić.
mk_03:07 Jezus zaś z uczniami swymi odszedł nad morze, a wielka rzesza z Galilei i z Judei poszła za nim;
mk_03:08 I z Jerozolimy i z Idumei, i z Zajordania i z okolic Tyru, i Sydonu przyszło do niego mnóstwo wielkie, słysząc, co czynił.
mk_03:09 I rzekł uczniom swoim, aby łódka była na jego posługę z powodu rzeszy, ażeby go nie ścisnęła.
mk_03:10 Albowiem wielu uzdrawiał, tak że na niego napierali, aby się go dotknąć, ilukolwiek z nich miało rany.
mk_03:11 A duchy nieczyste na jego widok upadały przed nim i wołały mówiąc:
mk_03:12 Ty jesteś Synem Bożym. I bardzo im groził, aby go nie wyjawiały.
mk_03:13 I wszedłszy na górę, wezwał do siebie, których sam chciał, i przyszli do niego.
mk_03:14 I postanowił dwunastu, aby byli z nim, i żeby ich posyłał przepowiadać.
mk_03:15 I dał im moc uzdrawiania chorób i wypędzania czartów.
mk_03:16 I dał Szymonowi imię Piotr.
mk_03:17 I Jakuba Zebedeuszowego i Jana, brata Jakubowego, i dał im imiona Boanerges, co znaczy synowie gromu.
mk_03:18 I Andrzeja i Filipa, i Bartłomieja i Mateusza, i Tomasza i Jakuba Alfeuszowego, i Tadeusza i Szymona Kananejczyka.
mk_03:19 I Judasza Iszkariotę, który go też wydał.
mk_03:20 I przyszli do domu, i zbiegła się znowu rzesza, tak że nie mogli ani chleba spożyć.
mk_03:21 A gdy to posłyszeli bliscy jego, wyszli, ażeby go pojmać, bo mówili, że oszalał.
mk_03:22 A doktorowie, którzy byli przyszli z Jerozolimy, mówili, że ma Belzebuba, i że mocą księcia czartowskiego wyrzuca czarty.
mk_03:23 I wezwawszy ich, mówił do nich w przypowieściach: Jakże może szatan wyrzucać szatana?
mk_03:24 I królestwo, jeśliby przeciw sobie było rozdzielone, takie królestwo nie może się ostać.
mk_03:25 I dom, jeśliby przeciw sobie był rozdzielony, taki dom nie może się ostać.
mk_03:26 I szatan, jeśliby sam przeciw sobie powstał, rozdzielony jest, i nie będzie się mógł ostać, ale upadnie.
mk_03:27 Nikt nie może, wszedłszy w dom, zrabować sprzętów mocarza, jeśliby pierwej mocarza nie związał, a wtedy dom jego ograbi.
mk_03:28 Zaprawdę powiadam wam, że wszystkie grzechy będą odpuszczone synom ludzkim, i bluźnierstwa, którymi by bluźnili;
mk_03:29 ale kto by zbluźnił przeciw Duchowi Świętemu, nie dostąpi odpuszczenia na wieki, ale będzie winien grzechu wiecznego.
mk_03:30 Albowiem mówili: Ma ducha nieczystego.
mk_03:31 I przyszła matka jego i bracia, a stojąc przed domem, posłali po niego, wołając go.
mk_03:32 A rzesza siedziała około niego, i powiedziano mu: Oto matka twoja i bracia twoi są przed domem; szukają cię.
mk_03:33 I odpowiadając im, rzekł: Kto jest matka moja i bracia moi?
mk_03:34 A spoglądając na tych, którzy około niego siedzieli, rzekł: Oto matka moja i bracia moi.
mk_03:35 Albowiem kto by czynił wolę Bożą, ten jest bratem moim i siostrą moją i matką.
mk_04:01 I począł znowu uczyć przy morzu; i zebrała się koło niego rzesza wielka, tak że wszedłszy do łodzi, siedział na morzu, a wszystka rzesza była przy morzu na ziemi.
mk_04:02 I nauczał ich wiele w przypowieściach, i mówił im w nauce swojej.
mk_04:03 Słuchajcie! Oto siewca wyszedł siać.
mk_04:04 A gdy siał, jedno padło obok drogi, a ptaki niebieskie przyszły i zjadły je.
mk_04:05 Drugie zaś padło na opoczyste, gdzie nie miało wiele ziemi, i natychmiast wzeszło, bo nie miało głębokiej ziemi.
mk_04:06 A gdy słońce wzeszło, zwiędło i dlatego uschło, że nie miało korzenia.
mk_04:07 A inne padło w ciernie; i urosły ciernie, i zadusiły je, i nie dało owocu.
mk_04:08 A inne upadło na ziemię dobrą i dało owoc bujny i wzrastający; a jedno przyniosło trzydzieści, drugie sześćdziesiąt, a trzecie sto.
mk_04:09 I mówił: Kto ma uszy ku słuchaniu, niechaj słucha.
mk_04:10 A gdy był sam tylko, spytało go o przypowieść tych dwunastu, co przy nim byli.
mk_04:11 I mówił im: Wam dane jest poznać tajemnicę królestwa Bożego; ale tym, którzy są zewnątrz, wszystko dzieje się w przypowieściach,
mk_04:12 aby patrząc patrzyli, a nie widzieli, i słysząc słyszeli, a nie zrozumieli, by się kiedy nie nawrócili, a nie były im odpuszczone grzechy.
mk_04:13 I rzekł im: Nie rozumiecie tej przypowieści? A jakże zrozumiecie wszystkie przypowieści?
mk_04:14 Który sieje, słowo sieje.
mk_04:15 A którzy obok drogi, gdzie się rozsiewa słowo, ci są, którzy gdy usłyszą, natychmiast przychodzi szatan i bierze słowo, które jest wsiane w serca ich.
mk_04:16 Podobnież i ci, którzy są na opoczystych posiani, są ci, którzy gdy usłyszą słowo, natychmiast z radością je przyjmują;
mk_04:17 a nie mają korzenia w sobie, ale trwają do czasu; potem, gdy przyjdzie ucisk i prześladowanie z powodu słowa, natychmiast się gorszą.
mk_04:18 A inni, którzy między ciernie są posiani, ci są, którzy słowa słuchają,
mk_04:19 a troski świata i omamienie bogactw i chciwość innych rzeczy, wchodząc, zaduszają słowo, i staje się bez pożytku.
mk_04:20 A którzy na dobrą ziemię są posiani, ci są, którzy słuchają słowa, i przyjmują, i przynoszą owoc, jedno trzydzieści, drugie sześćdziesiąt, a trzecie sto.
mk_04:21 I mówił im: Czyż świecę wnoszą, aby ją postawić pod korcem, albo pod łożem? Czyż nie po to, aby była postawiona na świeczniku?
mk_04:22 Nie ma bowiem nic tajemnego, co by się objawić nie miało; i nic nie stało się ukrytym, ale po to, żeby na jaw wyszło.
mk_04:23 Jeśli kto ma uszy ku słuchaniu, niechaj słucha.
mk_04:24 I mówił im: Baczcie czego słuchacie. Jaką miarą mierzyć będziecie, będzie wam odmierzone, i będzie wam przydane.
mk_04:25 Albowiem kto ma, będzie mu dane; a kto nie ma, i to, co ma, odejmą od niego.
mk_04:26 I mówił: Tak jest z królestwem Bożym, jak gdyby człowiek wrzucił nasienie w ziemię,
mk_04:27 a spałby, i wstawał w nocy i we dnie, a nasienie wschodziłoby i rosło, gdy on nie wie.
mk_04:28 Ziemia bowiem sama z siebie owoc rodzi, naprzód źdźbło, potem kłos, a potem pełne ziarno w kłosie.
mk_04:29 A gdy zboże dojrzeje, wnet zapuszcza sierp, bo żniwo przyszło.
mk_04:30 I mówił: Do czego podobnym uczynimy królestwo Boże, albo do jakiej przypowieści przyrównamy je?
mk_04:31 Jak ziarno gorczyczne, które gdy sieją w ziemię, mniejsze jest od wszystkich nasion, jakie są na ziemi.
mk_04:32 A gdy się je wsieje, wyrasta, i staje się większe nad wszystkie jarzyny, i wypuszcza gałęzie tak wielkie, że pod cieniem jego mogą mieszkać ptaki niebieskie.
mk_04:33 I w wielu takich przypowieściach tak głosił do nich słowo, jak mogli słuchać.
mk_04:34 A bez przypowieści nie mówił im. A uczniom swoim osobno wykładał wszystko.
mk_04:35 I w ów dzień mówił do nich, gdy już wieczór nastał: Przeprawmy się na drugą stronę.
mk_04:36 A opuściwszy rzeszę, wzięli go tak, jak był w łodzi, a inne łodzie były z nim.
mk_04:37 I powstała wielka nawałnica wiatru, i miotała fale w łódź, tak że się łódź napełniała.
mk_04:38 A on był w tyle łodzi, śpiąc na wezgłówku; i budzą go, i mówią mu: Nauczycielu! Nie obchodzi cię to, że giniemy?
mk_04:39 I powstawszy, zagroził wiatrowi, i rzekł morzu: Milcz, zamilknij. I ustał wiatr, i stała się cisza wielka.
mk_04:40 I rzekł im: Czemu bojaźliwi jesteście? Jeszczeż nie macie wiary?
mk_04:41 I przelękli się bojaźnią wielką, i mówili jeden do drugiego: Kimże więc jest ten, że i wiatr i morze są mu posłuszne?
mk_05:01 I przybyli za morze do krainy Gerazeńczyków.
mk_05:02 A gdy on wychodził z łodzi, zaraz wybiegł ku niemu z grobów człowiek opętany duchem nieczystym.
mk_05:03 Miał on mieszkanie w grobach, a nie mógł go już nikt i łańcuchami związać;
mk_05:04 bo często będąc w pęta i łańcuchy związany, łańcuchy rozrywał i pęta kruszył i nikt go nie mógł poskromić.
mk_05:05 A zawsze we dnie i w nocy był w grobach i w górach, krzycząc i tłukąc się kamieniami.
mk_05:06 Ujrzawszy zaś Jezusa z daleka, przybiegł i pokłonił się mu,
mk_05:07 a wołając głosem wielkim, mówił: Co ci do mnie, Jezusie, Synu Boga Najwyższego? Zaklinam cię przez Boga, abyś mnie nie męczył.
mk_05:08 Albowiem mówił do niego: Wyjdź, duchu nieczysty z człowieka!
mk_05:09 I pytał go: Co ty masz za imię? I rzekł mu: Legion mi na imię, albowiem nas jest wielu.
mk_05:10 I prosił go bardzo, aby go nie wypędzał z tej okolicy.
mk_05:11 A było tam na górze wielkie stado wieprzów pasące się.
mk_05:12 I prosili go czarci, mówiąc: Poślij nas w wieprze, abyśmy w nie weszli.
mk_05:13 I natychmiast pozwolił im Jezus. A wyszedłszy duchy nieczyste, weszły w wieprze, i wpadło stado wielkim pędem ze stromego zbocza w morze, w liczbie około dwóch tysięcy i utonęło w morzu.
mk_05:14 Ci zaś, którzy je paśli, uciekli, i dali znać do miasta i na pola. I wyszli oglądać, co się stało.
mk_05:15 I przychodzą do Jezusa, i widzą tego, który był od czarta dręczony, siedzącego, ubranego i przy zdrowych zmysłach, i zlękli się.
mk_05:16 I opowiedzieli im ci, którzy widzieli, co się zdarzyło temu, który miał czarta, i o wieprzach.
mk_05:17 I poczęli go prosić, aby wyszedł z ich granic.
mk_05:18 A gdy wstępował do łodzi, zaczął go prosić ten, który był od czarta dręczony, aby mógł być przy nim.
mk_05:19 I nie przyjął go, ale mu rzekł: Idź do domu swojego, do swoich i oznajmij im, jak wielkie rzeczy uczynił ci Pan i zlitował się nad tobą.
mk_05:20 I odszedł, i począł głosić w Dekapolu, jak wielkie rzeczy uczynił mu Jezus, a wszyscy się dziwili.
mk_05:21 A gdy Jezus znów przeprawił się w łodzi za morze, zeszła się do niego wielka rzesza, i był nad morzem.
mk_05:22 I przyszedł jeden przełożony synagogi, imieniem Jair, a ujrzawszy go, padł mu do nóg.
mk_05:23 I prosił go bardzo, mówiąc: Iż córka moja kona, pójdź, włóż na nią ręce, żeby ozdrowiała, i żywa została.
mk_05:24 I poszedł z nim, a szła za nim wielka rzesza, i cisnęli się na niego.
mk_05:25 A niewiasta, która miała krwotok przez dwanaście lat,
mk_05:26 i wiele była ucierpiała od wielu lekarzy, i całe swe mienie wydała była, a nic jej nie pomogło, ale się jeszcze gorzej miała;
mk_05:27 i usłyszawszy o Jezusie, przyszła z tyłu między rzeszą i dotknęła się szaty jego.
mk_05:28 Mówiła bowiem, że jeśli dotknę się choćby szaty jego, będę zdrowa.
mk_05:29 I natychmiast wyschło w niej źródło krwi, i poczuła w ciele, że była uzdrowiona od choroby.
mk_05:30 A Jezus poznawszy zaraz w sobie moc, która z niego wyszła, obróciwszy się do rzeszy, mówił: Kto się dotknął szat moich?
mk_05:31 A uczniowie jego mówili mu: Widzisz, jak cię rzesza ciśnie, a mówisz: Kto się mnie dotknął?
mk_05:32 I patrzał wokoło, aby zobaczyć tę, która to uczyniła.
mk_05:33 A niewiasta, bojąc się i drżąc, wiedząc, co się z nią stało, przyszła i upadła przed nim, i powiedziała mu całą prawdę.
mk_05:34 On zaś rzekł jej: Córko! Wiara twoja cię uzdrowiła, idź w pokoju i bądź uzdrowiona z choroby twojej.
mk_05:35 Gdy on jeszcze mówił, przyszli od przełożonego synagogi, mówiąc: Iż córka twoja umarła, czemuż jeszcze trudzisz Nauczyciela?
mk_05:36 A Jezus usłyszawszy słowa, które powiedziano, rzekł przełożonemu synagogi: Nie bój się, wierz tylko!
mk_05:37 I nie dopuścił nikomu iść za sobą, tylko Piotrowi i Jakubowi i Janowi, bratu Jakuba.
mk_05:38 I przychodzą do domu przełożonego synagogi i widzi zgiełk i płaczących i zawodzących bardzo.
mk_05:39 A wszedłszy, rzekł im: Czemu zgiełk czynicie, i płaczecie? Dzieweczka nie umarła, ale śpi.
mk_05:40 I śmiano się z niego. On zaś wypędziwszy wszystkich, bierze ojca i matkę dzieweczki i tych, którzy z nim byli, i wchodzi, gdzie dzieweczka leżała.
mk_05:41 A ująwszy rękę dzieweczki mówi do niej: Talitha kumi! Co znaczy: Dzieweczko, (tobie mówię) wstań!
mk_05:42 I natychmiast wstała dzieweczka i chodziła; miała zaś dwanaście lat; i zdumieli się zdumieniem wielkim.
mk_05:43 I przykazał im surowo, aby tego nikt nie wiedział; i rzekł, aby jej dano jeść.
mk_06:01 A odszedłszy stamtąd, przyszedł do ojczyzny swojej, i szli za nim uczniowie jego.
mk_06:02 A gdy nastał szabat, zaczął uczyć w synagodze i wielu słuchających zdumiewało się nad nauką jego, mówiąc: Skądże temu to wszystko? A co to za mądrość, która mu jest dana, i takie cuda, które dzieją się przez ręce jego?
mk_06:03 Czyż to nie jest rzemieślnik, syn Maryi, brat Jakuba i Józefa i Judy i Szymona? Czyż i sióstr jego tu u nas nie ma? I gorszyli się z niego.
mk_06:04 A Jezus im mówił: Iż prorok nie jest bez czci, chyba w ojczyźnie swojej, i w domu swoim, a między rodziną swoją.
mk_06:05 I nie mógł tam uczynić żadnego cudu, tylko uzdrowił niewielu chorych, kładąc na nich ręce.
mk_06:06 I dziwił się niedowiarstwu ich; a nauczając, obchodził okoliczne miasteczka.
mk_06:07 I wezwał dwunastu, i począł ich po dwóch rozsyłać, i dawał im moc nad duchami nieczystymi.
mk_06:08 I rozkazał im, aby nic na drogę nie brali, jak tylko laskę, ani torby podróżnej, ani chleba, ani pieniędzy w trzosie;
mk_06:09 ale by chodzili w sandałach, a nie wdziewali dwóch sukien.
mk_06:10 I mówił im: Gdziekolwiek wejdziecie do domu, tam mieszkajcie, aż stamtąd wyjdziecie.
mk_06:11 A gdziekolwiekby was nie przyjęli, i nie słuchali, wychodząc stamtąd, otrząśnijcie proch z nóg waszych, na świadectwo im.
mk_06:12 A wyszedłszy, przepowiadali, aby pokutę czynili.
mk_06:13 I wyrzucali wielu czartów, i wielu chorych olejem namaszczali, i uzdrawiali.
mk_06:14 I usłyszał król Herod (bo imię jego było rozsławione), i mówił: Że Jan Chrzciciel wstał z martwych, i dlatego cuda dzieją się przez niego.
mk_06:15 Inni zaś mówili: Że to jest Eliasz; inni znów powiadali: Iż jest to prorok, jak jeden z proroków.
mk_06:16 Co usłyszawszy Herod, rzekł: Jan, którego ja ściąłem, ten wstał z martwych.
mk_06:17 Albowiem sam Herod posłał, i pojmał był Jana, i związał go w więzieniu z powodu Herodiady, żony Filipa, brata swego, że ją był pojął.
mk_06:18 Jan bowiem mówił Herodowi: Nie godzi się tobie mieć żony brata twego.
mk_06:19 A Herodiada czyhała nań, i chciała go zabić, a nie mogła.
mk_06:20 Albowiem Herod bał się Jana, wiedząc, że jest mężem sprawiedliwym i świętym, i strzegł go, a za jego radą wiele rzeczy czynił i chętnie go słuchał.
mk_06:21 Gdy zaś nadszedł dzień sposobny, sprawił Herod w urodziny swoje ucztę dostojnikom swoim i dowódcom i przedniejszym Galilei.
mk_06:22 A gdy weszła córka owej Herodiady, i tańczyła, i spodobała się Herodowi i wespół siedzącym, rzekł król do dziewczęcia: Proś mnie o co chcesz, a dam tobie.
mk_06:23 I przysiągł jej: że o cokolwiek prosić będziesz, dam ci, choćby i połowę królestwa mego.
mk_06:24 Ona wyszedłszy, rzekła matce swojej: O co mam prosić? Ta zaś odrzekła: głowę Jana Chrzciciela.
mk_06:25 A gdy weszła zaraz z pośpiechem do króla, prosiła, mówiąc: Chcę, abyś mi natychmiast dał na misie głowę Jana Chrzciciela.
mk_06:26 I zasmucił się król; dla przysięgi i dla wespół siedzących nie chciał jej zasmucić,
mk_06:27 ale posławszy kata, rozkazał przynieść głowę jego na misie.
mk_06:28 I ściął go w więzieniu, i przyniósł głowę jego na misie, i oddał ją dziewczynie, a dziewczyna oddała ją matce swojej.
mk_06:29 Co usłyszawszy uczniowie jego, przyszli, i wzięli ciało jego, i położyli je w grobie.
mk_06:30 A gdy apostołowie zeszli się do Jezusa, opowiedzieli mu wszystko, co czynili, i czego uczyli.
mk_06:31 I rzekł im: Pójdźcie osobno na miejsce pustynne i odpocznijcie trochę; bo wielu było tych, co przychodzili i odchodzili, i ani czasu do jedzenia nie mieli.
mk_06:32 I wstąpiwszy do łodzi, odjechali na miejsce pustynne osobno.
mk_06:33 I widzieli ich odjeżdżających, i zwiedziało się wielu, i zbiegli się tam pieszo ze wszystkich miast, i wyprzedzili ich.
mk_06:34 A wyszedłszy Jezus, ujrzał wielką rzeszę, i ulitował się nad nimi, że byli jak owce nie mające pasterza, i począł ich uczyć wielu rzeczy.
mk_06:35 A gdy już była późna godzina, przystąpili uczniowie jego, mówiąc: Miejsce to jest pustynne i już czas upłynął;
mk_06:36 rozpuść ich, aby poszli do najbliższych zagród i wsi, i kupili sobie żywności do jedzenia.
mk_06:37 A odpowiadając, rzekł im: Dajcie wy im jeść. I rzekli mu: Pójdźmy, kupmy za dwieście denarów chleba, a damy im jeść.
mk_06:38 I rzekł im: Ile chlebów macie? Idźcie, i zobaczcie. A dowiedziawszy się, odpowiedzieli: Pięć i dwie ryby.
mk_06:39 I rozkazał im posadzić wszystkich gromadami na zielonej trawie.
mk_06:40 I siedli gromadami po stu i po pięćdziesięciu.
mk_06:41 A wziąwszy pięć chlebów i dwie ryby, wejrzawszy w niebo, błogosławił, i łamał chleb, i dawał uczniom swoim, aby przed nich kładli, i dwie ryby podzielił wszystkim.
mk_06:42 I jedli wszyscy, i najedli się.
mk_06:43 I zebrali ostatki, dwanaście koszów pełnych ułomków i z ryb.
mk_06:44 A tych, którzy jedli, było pięć tysięcy mężczyzn.
mk_06:45 I wnet przymusił uczniów swoich wstąpić w łódź, aby go wyprzedzili za morze do Betsaidy, ażby on rozpuścił lud.
mk_06:46 A rozpuściwszy ich odszedł na górę modlić się.
mk_06:47 I gdy nastał wieczór, była łódź w pośrodku morza, a on sam na ziemi.
mk_06:48 A widząc ich, jak się trudzili przy wiosłowaniu (bo im był wiatr przeciwny), około czwartej straży nocnej przyszedł do nich, chodząc po morzu, i chciał ich minąć.
mk_06:49 Lecz oni, skoro go ujrzeli chodzącego po morzu, mniemali, że to była zjawa, i zakrzyknęli.
mk_06:50 Albowiem wszyscy go widzieli, i zatrwożyli się. A natychmiast przemówił do nich, i rzekł im: Ufajcie, jam jest, nie lękajcie się!
mk_06:51 I wstąpił do nich w łódź, i ustał wiatr. I tym bardziej zdumiewali się sami w sobie.
mk_06:52 Nie zrozumieli bowiem co do chlebów, gdyż serce ich było zaślepione.
mk_06:53 A gdy się przeprawili, przyszli do ziemi Genezaret, i przybili do brzegu.
mk_06:54 Skoro wyszli z łodzi, natychmiast go poznali.
mk_06:55 I przebiegając całą tę okolicę, poczęli na łożach przynosić źle się mających, gdzie usłyszeli, że jest.
mk_06:56 A gdziekolwiek wchodził do wsi, albo do zagród albo miast, kładli niemocnych na ulicach, i prosili go, aby się dotknęli choć kraju szaty jego; i wszyscy, którzy się go dotknęli, zdrowymi się stawali.
mk_07:01 I zeszli się do niego faryzeusze i niektórzy z doktorów, co przyszli z Jerozolimy.
mk_07:02 A ujrzawszy niektórych z uczniów jego, jedzących chleb pospolitymi, to jest, nieumytymi rękami, ganili ich.
mk_07:03 Faryzeusze bowiem i wszyscy żydzi bez częstego umywania rąk nie jedzą, trzymając się podania starszych.
mk_07:04 I wracając z rynku nie jedzą, dopóki się nie umyją; i wiele jest innych rzeczy, które im do zachowania są podane: umywania kubków i dzbanków i naczyń miedzianych i łóżek.
mk_07:05 I pytali go faryzeusze i doktorowie: Czemu uczniowie twoi nie postępują według podania starszych, ale jedzą chleb pospolitymi rękami?
mk_07:06 On zaś odpowiadając, rzekł im: Dobrze Izajasz o was obłudnikach prorokował, jak jest napisane: „Lud ten czci mię wargami, ale serce ich daleko jest ode mnie.
mk_07:07 Lecz próżno mnie czczą, ucząc nauk i przykazań ludzkich.”
mk_07:08 Albowiem opuściwszy przykazanie Boże, trzymacie się podania ludzkiego, umywania dzbanków i kubków; i wiele innych rzeczy tym podobnych czynicie.
mk_07:09 I mówił im: Całkiem udaremniacie przykazanie Boże, aby zachować podanie wasze.
mk_07:10 Mojżesz bowiem powiedział: „Czcij ojca twego i matkę twoją,” i „Kto by złorzeczył ojcu albo matce, niech śmiercią umrze.”
mk_07:11 A wy mówicie: Jeśliby człowiek rzekł ojcu albo matce: Korban (to znaczy dar), który jest ode mnie, tobie pomocny będzie;
mk_07:12 i nie pozwalacie mu nic więcej czynić dla ojca albo matki,
mk_07:13 niwecząc słowo Boże tym podaniem waszym, któreście przekazali; i wiele rzeczy tym podobnych czynicie.
mk_07:14 A przywoławszy znów rzesze, mówił im: Słuchajcie mnie wszyscy, a zrozumiejcie.
mk_07:15 Nie ma żadnej rzeczy zewnątrz człowieka, która by, wchodząc weń, splugawić go mogła; lecz rzeczy, które wychodzą z człowieka, te są, które plamią człowieka.
mk_07:16 Jeśli kto ma uszy do słuchania, niechaj słucha.
mk_07:17 A gdy od rzeszy wszedł do domu, pytali go uczniowie jego o przypowieść.
mk_07:18 I rzekł im: Także i wy nierozumni jesteście? Nie rozumiecie, iż nic z tego co z zewnątrz wchodzi w człowieka, nie może go splamić,
mk_07:19 bo nie wchodzi w serce jego, ale w brzuch idzie, i do wychodu odchodzi, czyszcząc wszystkie potrawy?
mk_07:20 I powiadał, że co wychodzi z człowieka, to plami człowieka.
mk_07:21 Gdyż z wnętrza, z serca ludzkiego wychodzą myśli złe, cudzołóstwa, porubstwa, zabójstwa,
mk_07:22 kradzieże, łakomstwa, złości, zdrada, bezwstyd, złe spojrzenia, bluźnierstwa, pycha, głupota.
mk_07:23 Wszystko to złe z wewnątrz pochodzi i plami człowieka.
mk_07:24 A stamtąd powstawszy, odszedł w granice Tyru i Sydonu. I wszedłszy w dom, nie chciał, aby to kto wiedział, lecz ukryć się nie mógł.
mk_07:25 Gdyż skoro tylko usłyszała o nim niewiasta, której córka miała ducha nieczystego, weszła i upadła do nóg jego.
mk_07:26 Była to niewiasta pogańska, rodem Syrofenicjanka. I prosiła go, aby wyrzucił czarta z jej córki.
mk_07:27 A on jej rzekł: Pozwól pierwej najeść się dzieciom; bo nie dobrze jest brać chleb dzieciom i rzucać psom.
mk_07:28 Lecz ona odpowiedziała i rzekła mu: I owszem Panie, bo i szczenięta jadają pod stołem z okruszyn dzieci.
mk_07:29 I rzekł jej: Dla tego słowa idź, wyszedł czart z córki twojej.
mk_07:30 A gdy odeszła do domu swego, znalazła dzieweczkę leżącą na łożu, i że czart wyszedł.
mk_07:31 A wyszedłszy znowu z granic Tyru, przyszedł przez Sydon do Morza Galilejskiego poprzez granice Dekapolu.
mk_07:32 I przywiedli mu głuchoniemego i prosili go, aby nań rękę włożył.
mk_07:33 A wziąwszy go na stronę od rzeszy, wpuścił palce swoje w uszy jego i splunąwszy, dotknął języka jego.
mk_07:34 A wejrzawszy w niebo, westchnął i rzekł mu: Effetha! to znaczy: Otwórz się.
mk_07:35 I wnet otworzyły się uszy jego i rozwiązały się więzy języka jego i mówił dobrze.
mk_07:36 I przykazał im, aby nikomu nie opowiadali. Ale im więcej on zakazywał, tym jeszcze więcej rozgłaszali,
mk_07:37 i tym bardziej dziwili się, mówiąc: Dobrze wszystko uczynił, i głuchym przywrócił słuch i niemym mowę.
mk_08:01 W owe dni znowu, gdy była wielka rzesza, a nie mieli co jeść, wezwawszy uczniów swoich, rzekł im:
mk_08:02 Żal mi ludu, bo oto już trzy dni trwają przy mnie, a nie mają co jeść.
mk_08:03 A jeśli ich puszczę głodnych do domów ich, ustaną w drodze; bo niektórzy z nich przyszli z daleka.
mk_08:04 I odpowiedzieli mu uczniowie jego: Skądże będzie mógł ich kto tu na pustyni nakarmić chlebem?
mk_08:05 I zapytał ich: Wiele chlebów macie? A oni rzekli: Siedem.
mk_08:06 I rozkazał rzeszy usiąść na ziemi. A wziąwszy siedem chlebów, dzięki czyniąc, łamał i dawał uczniom swoim, aby przed nich kładli; i kładli przed rzeszą.
mk_08:07 Mieli też i trochę rybek, i te pobłogosławił i kazał przed nimi położyć.
mk_08:08 I jedli i najedli się, i zebrali, co było ułomków, siedem koszów.
mk_08:09 A tych, co jedli, było około czterech tysięcy; i odprawił ich.
mk_08:10 I zaraz wsiadłszy do łodzi z uczniami swoimi, przybył w strony Dalmanuty.
mk_08:11 I wyszli faryzeusze i poczęli się z nim spierać, kusząc go, i domagali się od niego znaku z nieba.
mk_08:12 A westchnąwszy w duchu, rzekł: Czemu to plemię znaku szuka? Zaprawdę powiadam wam, nie będzie dany żaden znak temu plemieniu.
mk_08:13 A opuściwszy ich, wstąpił znowu w łódź i puścił się za morze.
mk_08:14 I zapomnieli wziąć chleba, i nie mieli z sobą tylko jeden chleb w łodzi.
mk_08:15 I przykazywał im, mówiąc: Baczcie i strzeżcie się kwasu faryzejskiego i kwasu Herodowego.
mk_08:16 I myśleli między sobą, mówiąc: że chleba nie mamy.
mk_08:17 Co poznawszy Jezus, rzekł im: Cóż myślicie, że chleba nie macie? Jeszcze nie poznajecie ani rozumiecie? Jeszczeż macie serce wasze zaślepione?
mk_08:18 Oczy mając, nie widzicie, i uszy mając, nie słyszycie? Ani nie pamiętacie,
mk_08:19 gdy pięć chlebów połamałem dla pięciu tysięcy, wieleście odnieśli koszów pełnych ułomków? Rzekli mu: Dwanaście.
mk_08:20 A gdy siedem chlebów dla czterech tysięcy, wieleście koszów ułomków zebrali? I rzekli mu: Siedem.
mk_08:21 I powiedział im: Jakże jeszcze nie rozumiecie?
mk_08:22 I przybyli do Betsaidy i przywiedli mu ślepego i prosili, aby się go dotknął.
mk_08:23 A ująwszy ślepego za rękę, wywiódł go poza wioskę; a plunąwszy na oczy jego, położywszy nań ręce swoje, spytał go, czy co widzi.
mk_08:24 A on spoglądając, rzekł: Widzę ludzi jako drzewa chodzących.
mk_08:25 Potem znowu położył ręce na oczy jego i począł widzieć i został uzdrowiony, tak że widział wszystko jasno.
mk_08:26 I odesłał go do domu jego, mówiąc: Idź do domu swego, a jeśli wejdziesz do wsi, nikomu nie mów.
mk_08:27 I wyszedł Jezus i uczniowie jego ku miasteczku Cezarei Filipa, a po drodze pytał uczniów swoich, mówiąc im: Kim powiadają mnie być ludzie?
mk_08:28 A oni mu odpowiedzieli, mówiąc: Janem Chrzcicielem, inni Eliaszem, a inni jakby jednym z proroków.
mk_08:29 Wtedy im rzekł: A wy kim mnie być powiadacie? A odpowiadając Piotr, rzekł mu: Tyś jest Chrystus.
mk_08:30 I zagroził im, aby o nim nikomu nie mówili.
mk_08:31 I począł ich nauczać, iż potrzeba, żeby Syn Człowieczy wiele cierpiał, i był wzgardzony od starszych i od przedniejszych kapłanów i od doktorów, i zabity, a po trzech dniach żeby zmartwychwstał.
mk_08:32 A mówił te słowa otwarcie. I wziąwszy go Piotr, począł go karcić.
mk_08:33 A on obróciwszy się i spojrzawszy na uczniów swoich, zgromił Piotra, mówiąc: Idź za mną, szatanie! bo nie rozumiesz tego, co jest Boże, ale co jest ludzkie.
mk_08:34 I zebrawszy rzeszę z uczniami swymi, rzekł im: Jeśli kto chce iść za mną, niech zaprze samego siebie, a weźmie krzyż swój i niech mię naśladuje.
mk_08:35 Albowiem kto by chciał zachować duszę swoją, straci ją, a kto by stracił duszę swoją dla mnie i dla ewangelii, zachowa ją.
mk_08:36 Cóż bowiem pomoże człowiekowi, choćby cały świat pozyskał, a na duszy swojej szkodę poniósł?
mk_08:37 Albo co w zamian da człowiek za duszę swoją?
mk_08:38 Albowiem kto by się wstydził mnie i słów moich między plemieniem tym cudzołożnym i grzesznym, zawstydzi się go i Syn Człowieczy, gdy przyjdzie w chwale Ojca swego z aniołami świętymi.
mk_09:01 I mówił im: Zaprawdę powiadam wam, że są niektórzy z tych tu stojących, co nie zaznają śmierci aż ujrzą królestwo Boże przychodzące w mocy.
mk_09:02 A po sześciu dniach wziął Jezus Piotra i Jakuba i Jana, i zaprowadził ich na górę wysoką samych osobno, i przemienił się przed nimi.
mk_09:03 A szaty jego stały się jaśniejące i bardzo białe jako śnieg, jakich pilśniarz na ziemi wybielić nie może.
mk_09:04 I ukazał się Eliasz z Mojżeszem i rozmawiali z Jezusem.
mk_09:05 A odpowiadając Piotr, rzekł Jezusowi: Rabbi! Dobrze nam tu być, i uczyńmy trzy przybytki, tobie jeden, a Mojżeszowi jeden i Eliaszowi jeden.
mk_09:06 Albowiem nie wiedział, co mówił; bo byli bojaźnią zdjęci.
mk_09:07 I powstał obłok, który ich zasłonił, i przyszedł z obłoku głos mówiący: Ten jest Syn mój najmilszy, jego słuchajcie.
mk_09:08 I obejrzawszy się zaraz, nikogo więcej nie zobaczyli tylko samego Jezusa przy sobie.
mk_09:09 A gdy zstępowali z góry, rozkazał im, aby nikomu nie opowiadali, co widzieli, dopóki Syn Człowieczy nie zmartwychwstanie.
mk_09:10 I zachowali to zlecenie u siebie, pytając się między sobą, co by znaczyło: kiedy zmartwychwstanie?
mk_09:11 I pytali go, mówiąc: Cóż tedy faryzeusze i doktorowie powiadają, że potrzeba, aby pierwej przyszedł Eliasz?
mk_09:12 A on odpowiadając, rzekł im: Gdy Eliasz wpierw przyjdzie, naprawi wszystko; ale jakże jest napisane o Synu Człowieczym, że wiele wycierpi i będzie wzgardzony?
mk_09:13 Ale powiadam wam, że i Eliasz przyszedł (i uczynili z nim, cokolwiek chcieli), jako o nim jest napisane.
mk_09:14 A gdy przyszedł do swych uczniów, ujrzał wielką rzeszę około nich i doktorów spierających się z nimi.
mk_09:15 I lud cały wnet ujrzawszy Jezusa, zdumiał się i zlękli się, a przybiegając, witali go.
mk_09:16 I spytał ich: O co się spieracie między sobą?
mk_09:17 A odpowiadając jeden z rzeszy, rzekł: Nauczycielu! Przywiodłem do ciebie syna mego, który ma ducha niemego.
mk_09:18 Który gdziekolwiek go napadnie, rzuca go o ziemię i pieni się i zgrzyta zębami i drętwieje; i mówiłem uczniom twym, aby go wyrzucili, a nie mogli.
mk_09:19 A on odpowiadając im, rzekł: O plemię niewierne! Dokądże wśród was będę? Dokądże was cierpieć będę? Przynieście go do mnie.
mk_09:20 I przynieśli go. A gdy go ujrzał, natychmiast duch zaczął go targać; a upadłszy na ziemię, tarzał się, pieniąc się.
mk_09:21 I spytał ojca jego: Od jak dawna to mu się przydarzyło? A on odpowiedział: Od dzieciństwa.
mk_09:22 I często wrzucał go w ogień i w wodę, aby go zgubić; ale jeśli co możesz, ratuj nas, litując się nad nami.
mk_09:23 Jezus zaś rzekł mu: Jeśli możesz uwierzyć, wszystko możliwe jest wierzącemu.
mk_09:24 I natychmiast ojciec chłopca zawoławszy, mówił ze łzami: Wierzę, Panie! Wspomóż niedowiarstwo moje.
mk_09:25 A Jezus widząc, że się rzesza zbiega, nakazał duchowi nieczystemu, mówiąc mu: Głuchy i niemy duchu! Ja tobie rozkazuję, wyjdź z niego, i nie wchodź weń więcej.
mk_09:26 A krzyknąwszy i bardzo go stargawszy, wyszedł z niego; i stał się jakby umarły, tak że wielu mówiło, że umarł.
mk_09:27 Jezus zaś ująwszy go za rękę, podniósł go, i wstał.
mk_09:28 A gdy wszedł do domu, uczniowie jego spytali go na osobności: Czemuż my nie mogliśmy go wyrzucić?
mk_09:29 I rzekł im: Ten rodzaj żadnym sposobem wyjść nie może, tylko przez modlitwę i post.
mk_09:30 I Wyszedłszy stamtąd, przechodzili przez Galileę, a nie chciał, aby kto wiedział.
mk_09:31 Uczył zaś uczniów swoich i mówił im, że Syn Człowieczy będzie wydany w ręce ludzkie i zabiją go, a zabity, trzeciego dnia zmartwychwstanie.
mk_09:32 Lecz oni nie rozumieli tego słowa, a bali się go pytać.
mk_09:33 I przyszedł do Kafarnaum. A gdy byli w domu, spytał ich: O czym rozmawialiście w drodze?
mk_09:34 Lecz oni milczeli; albowiem w drodze spierali się między sobą, kto by z nich był większy.
mk_09:35 A usiadłszy, wezwał dwunastu i rzekł im: Jeśli kto chce być pierwszy, będzie ze wszystkich ostatni i sługą wszystkich.
mk_09:36 I wziąwszy dziecię, postawił je wpośród nich i objąwszy je, rzekł im:
mk_09:37 Ktokolwiek przyjmie jedno z takich dziatek w imię moje, mnie przyjmuje, a ktokolwiek mnie przyjmuje, nie mnie przyjmuje, ale tego, który mnie posłał.
mk_09:38 Odpowiedział mu Jan, mówiąc: Nauczycielu! Widzieliśmy jednego, który nie chodzi z nami, wyrzucającego czarty w imię twoje i zakazaliśmy mu.
mk_09:39 A Jezus rzekł: Nie zakazujcie mu, albowiem nikt, co by czynił cuda w imię moje, nie będzie mógł prędko źle mówić o mnie.
mk_09:40 Kto bowiem nie jest przeciwko wam, za wami jest.
mk_09:41 Albowiem ktokolwiek da wam kubek wody do picia w imię moje, dlatego żeście Chrystusowi, zaprawdę powiadam wam, nie utraci zapłaty swojej.
mk_09:42 A ktokolwiek zgorszyłby jednego z tych maluczkich, wierzących we mnie, lepiej by mu było, żeby mu uwiązano kamień młyński u szyi jego i wrzucono go w morze.
mk_09:43 A jeśliby ręka twoja gorszyła cię, odetnij ją; lepiej ci jest wejść do życia ułomnym, niż mając obie ręce, iść do piekła w ogień nieugaszony,
mk_09:44 gdzie robak ich nie umiera, a ogień nie gaśnie.
mk_09:45 I jeśli noga twoja gorszy cię, utnij ją; lepiej ci jest wejść chromym do życia wiecznego, niż mając obie nogi, być wrzuconym do piekła ognia nieugaszonego,
mk_09:46 gdzie robak ich nie umiera, a ogień nie gaśnie.
mk_09:47 A jeśli oko twoje gorszy cię, wyłup je; lepiej ci jest wejść jednookim do królestwa Bożego, niż mając dwoje oczu, być wrzuconym do piekła ognistego,
mk_09:48 gdzie robak ich nie umiera a ogień nie gaśnie.
mk_09:49 Albowiem każdy ogniem będzie posolony i każda ofiara będzie solą posolona.
mk_09:50 Dobra jest sól, ale jeśli sól niesłona będzie, czymże ją przyprawicie? Miejcie w sobie sól, a pokój miejcie między sobą.
mk_10:01 A stamtąd powstawszy, przyszedł w granice Judei za Jordanem. I znowu zeszły się do niego rzesze, i swoim zwyczajem znowu je nauczał.
mk_10:02 A przystąpiwszy faryzeusze, pytali go, kusząc: Czy godzi się mężowi opuścić żonę?
mk_10:03 On zaś odpowiadając, rzekł im: Co wam przykazał Mojżesz?
mk_10:04 A oni rzekli: Mojżesz pozwolił „napisać list rozwodowy i opuścić.”
mk_10:05 Odpowiadając im Jezus, rzekł: Dla twardości serca waszego napisał wam taki nakaz.
mk_10:06 Ale od początku stworzenia „mężczyzną i niewiastą uczynił ich” Bóg.
mk_10:07 „Dlatego opuści człowiek ojca swego i matkę, a przyłączy się do żony swojej;
mk_10:08 i będą dwoje w jednym ciele.” Tak więc już nie są dwoje, ale jedno ciało.
mk_10:09 Co tedy Bóg złączył, niechaj człowiek nie rozłącza.
mk_10:10 A w domu znów o to samo pytali go uczniowie jego.
mk_10:11 I rzecze im: Ktokolwiek opuściłby żonę swoją, a pojąłby inną, cudzołóstwa się dopuszcza przeciwko niej.
mk_10:12 I jeśliby żona opuściła męża swojego, a wyszłaby za drugiego, cudzołoży.
mk_10:13 I przynoszono mu dziatki, aby się ich dotknął; uczniowie zaś łajali przynoszących.
mk_10:14 A gdy ich ujrzał Jezus, oburzył się i rzekł im: Dopuśćcie dziatkom przychodzić do mnie, a nie zabraniajcie im; albowiem takich jest królestwo Boże.
mk_10:15 Zaprawdę mówię wam: Ktokolwiek nie przyjmie królestwa Bożego, jako dziecię, nie wejdzie do niego.
mk_10:16 I obejmując je i kładąc na nie ręce, błogosławił je.
mk_10:17 A gdy wyruszył w drogę, jeden przybiegłszy, upadł na kolana przed nim i pytał go: Nauczycielu dobry! Co mam czynić, aby otrzymać życie wieczne?
mk_10:18 Jezus zaś rzekł mu: Czemu mnie zwiesz dobrym? Nikt nie jest dobry, tylko jeden Bóg.
mk_10:19 Znasz przykazania: „Nie cudzołóż! nie zabijaj! Nie kradnij! Nie mów świadectwa fałszywego! Nie czyń zdrady! Czcij ojca twego i matkę?”
mk_10:20 A on odpowiadając, rzekł mu: Nauczycielu! Tego wszystkiego strzegłem od młodości mojej.
mk_10:21 Jezus zaś wejrzawszy nań, umiłował go i rzekł mu: Jednego ci nie dostaje; idź, sprzedaj, cokolwiek masz i daj ubogim, a będziesz miał skarb w niebie, i przyjdź, naśladuj mię.
mk_10:22 A on zmartwiwszy się tym słowem, odszedł smutny; albowiem miał majętności wiele.
mk_10:23 A Jezus spoglądając wokoło, mówił uczniom swoim: Ci, co pieniądze mają, o jak trudno wejdą do królestwa Bożego!
mk_10:24 Uczniowie zaś zdumiewali się na słowa jego. Lecz Jezus znowu odpowiadając, mówi im: Dzieci! Jak trudno tym, co w pieniądzach ufają, wejść do królestwa Bożego.
mk_10:25 Łatwiej jest wielbłądowi przez ucho igielne przejść, aniżeli bogaczowi wejść do królestwa Bożego.
mk_10:26 A oni tym więcej się dziwili, mówiąc sami do siebie: I któż może być zbawiony?
mk_10:27 A Jezus spojrzawszy na nich, mówi: U ludzi to niemożliwe, ale nie u Boga; albowiem u Boga wszystko jest możliwe.
mk_10:28 I począł mu Piotr mówić: Oto my opuściliśmy wszystko, i poszliśmy za tobą.
mk_10:29 A Jezus odpowiadając, rzekł: Zaprawdę mówię wam: Nie ma nikogo, kto by opuścił dom, albo braci, albo siostry, albo ojca, albo matkę, albo dzieci, albo rolę dla mnie i dla ewangelii,
mk_10:30 żeby nie miał wziąć stokroć tyle, teraz w tym czasie: domów i braci i sióstr i matek i dzieci i ról, wśród prześladowań, a w przyszłym wieku życia wiecznego.
mk_10:31 Wielu zaś pierwszych będzie ostatnimi, a ostatnich pierwszymi.
mk_10:32 I byli w drodze, wstępując do Jerozolimy; a Jezus szedł przed nimi, i zdumiewali się, a idąc za nim bali się. I znowu wziąwszy dwunastu, począł im mówić, co na niego przyjść miało.
mk_10:33 Że oto wstępujemy do Jerozolimy, a Syn Człowieczy będzie wydany przedniejszym kapłanom i doktorom i starszym i skażą go na śmierć i wydadzą go poganom.
mk_10:34 I będą się zeń naigrawać, i będą nań plwać i ubiczują go i zabiją; a dnia trzeciego zmartwychwstanie.
mk_10:35 I przystępują do niego Jakub i Jan, synowie Zebedeusza, mówiąc: Nauczycielu, chcemy, ażebyś nam uczynił, o cokolwiek prosić będziemy.
mk_10:36 Lecz on im rzekł: Cóż chcecie, abym wam uczynił?
mk_10:37 I rzekli: Daj nam, abyśmy jeden po prawicy twojej, a drugi po lewicy twej siedzieli w chwale twojej.
mk_10:38 Jezus zaś rzekł im: Nie wiecie, o co prosicie. Możecie pić kielich, który ja piję, albo być ochrzczeni chrztem, którym ja się chrzczę?
mk_10:39 A oni mu odpowiedzieli: Możemy. Jezus zaś rzekł im: Kielich, który ja piję, wprawdzie pić będziecie, i chrztem, którym ja się chrzczę, ochrzczeni będziecie.
mk_10:40 Ale siedzieć po prawicy mojej, albo po lewicy, nie jest moją rzeczą dać wam, lecz którym jest zgotowane.
mk_10:41 A usłyszawszy dziesięciu, zaczęło oburzać się na Jakuba i Jana.
mk_10:42 Jezus zaś wezwawszy ich, mówił im: Wiecie, iż ci, którzy uchodzą za władców nad narodami, panują nad nimi, a książęta ich władzę wywierają nad nimi.
mk_10:43 Lecz nie tak jest między wami ale ktokolwiek chciałby być większym, będzie sługą waszym.
mk_10:44 A ktokolwiek by między wami chciał być pierwszym, będzie sługą wszystkich.
mk_10:45 Albowiem Syn Człowieczy nie przyszedł, aby mu służono, ale aby służyć i oddać życie swoje na okup za wielu.
mk_10:46 I przyszli do Jerycha. A gdy wychodził z Jerycha on i uczniowie jego i rzesza wielka, syn Tymeusza, Bartymeusz ślepy, siedział przy drodze, żebrząc.
mk_10:47 Skoro usłyszał, że Jezus Nazareński jest, począł wołać i mówić: Jezusie, synu Dawidów, zmiłuj się nade mną!
mk_10:48 I wielu groziło mu, aby milczał, ale on daleko bardziej wołał: Synu Dawidów, zmiłuj się nade mną!
mk_10:49 A Jezus stanąwszy, kazał go zawołać. I zawołali ślepego, mówiąc mu: Bądź dobrej myśli, wstań, woła cię.
mk_10:50 On zaś rzuciwszy płaszcz swój, zerwał się i przyszedł do niego.
mk_10:51 I odpowiadając Jezus, rzekł mu: Co chcesz, abym ci uczynił? Ślepy zaś rzekł mu: Mistrzu, abym przejrzał.
mk_10:52 A Jezus rzekł mu: Idź, wiara twoja cię uzdrowiła. I natychmiast przejrzał i poszedł za nim drogą.
mk_11:01 A gdy się zbliżali do Jerozolimy i do Betanii, u góry Oliwnej, posyła dwóch z uczniów swoich,
mk_11:02 i mówi im: Idźcie do miasteczka, które jest przed wami, a zaraz, wchodząc tam, znajdziecie oślę uwiązane, na którym jeszcze nikt z ludzi nie siedział; odwiążcie je i przywiedźcie.
mk_11:03 A jeśliby wam kto rzekł: co czynicie? powiedzcie, że Panu go potrzeba, a wnet je tu odeśle.
mk_11:04 A poszedłszy, znaleźli oślę uwiązane przed bramą na dworze na rozdrożu i odwiązali je.
mk_11:05 A niektórzy ze stojących tam mówili im: Co czynicie, odwiązując oślę?
mk_11:06 A oni im odpowiedzieli, jak im był rozkazał Jezus, i puścili im.
mk_11:07 I przywiedli oślę do Jezusa i wkładają na nie szaty swoje, i wsiadł na nie.
mk_11:08 A wielu słało płaszcze swoje na drodze; inni zaś obcinali gałęzie z drzew i rzucali na drogę.
mk_11:09 A ci, którzy szli naprzód, i ci co z tyłu, wołali, mówiąc: „Hosanna, błogosławiony, który idzie w imię Pańskie!”
mk_11:10 Błogosławione, które nadchodzi, królestwo ojca naszego Dawida! Hosanna na wysokościach!
mk_11:11 I wszedł do Jerozolimy do świątyni, a obejrzawszy wszystko, gdy już była wieczorna godzina, wyszedł z dwunastoma do Betanii.
mk_11:12 A nazajutrz, gdy wychodzili z Betanii, uczuł głód.
mk_11:13 I ujrzawszy z daleka figę okrytą liśćmi, przyszedł, czyby przypadkiem na niej czego nie znalazł. A przyszedłszy do niej, nic nie znalazł prócz liści, bo nie była to pora na figi.
mk_11:14 I odezwał się do niej, mówiąc: Niech już więcej nikt nie je z ciebie owocu na wieki. A słyszeli uczniowie jego.
mk_11:15 I przychodzą do Jerozolimy. A gdy wszedł do świątyni, począł wyrzucać sprzedających i kupujących w świątyni; i stoły bankierów i ławki tych, co sprzedawali gołębie, poprzewracał.
mk_11:16 I nie pozwalał, aby kto przenosił sprzęt jaki przez świątynię.
mk_11:17 A nauczał, mówiąc im: Czyż nie jest napisane, że „dom mój będzie nazwany domem modlitwy wszystkim narodom,” a wyście zeń uczynili „jaskinię zbójców!”
mk_11:18 Co usłyszawszy przedniejsi kapłani i doktorowie, przemyśliwali, jakby go zgładzić; albowiem bali się go, gdyż cała rzesza podziwiała naukę jego.
mk_11:19 A gdy nastał wieczór, wychodzili z miasta.
mk_11:20 I gdy rano przechodzili, ujrzeli figę od korzenia uschłą.
mk_11:21 A Piotr wspomniawszy, mówi mu: Rabbi! Oto figa, którąś przeklął, uschła.
mk_11:22 A Jezus odpowiadając, rzecze im: Miejcie wiarę w Boga;
mk_11:23 zaprawdę powiadam wam, że ktokolwiek rzekłby tej górze: podnieś się, a rzuć się w morze, i nie wątpiłby w sercu swoim, ale wierzyłby, że się stanie, cokolwiek by rzekł, stanie się mu.
mk_11:24 Przeto wam powiadam: wszystko, o cokolwiek modląc się prosicie, wierzcie, że otrzymacie, a stanie się wam.
mk_11:25 A gdy staniecie do modlitwy, odpuśćcie, jeśli co przeciw komu macie, aby i Ojciec wasz, który jest w niebiosach, odpuścił wam grzechy wasze.
mk_11:26 Lecz jeśli wy nie odpuścicie, ani Ojciec wasz, który jest w niebiosach, nie odpuści wam grzechów waszych.
mk_11:27 I przychodzą znów do Jerozolimy. A gdy przechadzał się w świątyni, przystępują do niego przedniejsi kapłani i doktorowie i starsi,
mk_11:28 i mówią mu: Jaką mocą te rzeczy czynisz, a kto ci dał tę władzę, abyś to czynił?
mk_11:29 Jezus zaś odpowiadając, rzekł im: Spytam i ja was o jedną rzecz: odpowiedzcie mi a powiem wam, jaką mocą to czynię.
mk_11:30 Chrzest Jana z nieba był, czy z ludzi? Odpowiedzcie mi.
mk_11:31 A oni rozważali między sobą, mówiąc: Jeśli powiemy: z nieba, rzecze: Czemuście mu więc nie uwierzyli?
mk_11:32 Jeśli powiemy: z ludzi, boimy się ludu, albowiem wszyscy sądzili o Janie, że prawdziwie był prorokiem.
mk_11:33 I odpowiadając, rzekli Jezusowi: Nie wiemy. A Jezus odpowiadając, rzekł im: To i ja wam nie powiem, jaką mocą to czynię.
mk_12:01 I począł im mówić w przypowieściach: Pewien człowiek zasadził winnicę i ogrodził płotem, i wkopał prasę, i zbudował wieżę, i wynajął ją oraczom i odjechał w podróż.
mk_12:02 A w swoim czasie posłał sługę do oraczów, aby od oraczów odebrał z owocu winnicy.
mk_12:03 A oni pojmawszy go, obili i odesłali z niczym.
mk_12:04 I znowu posłał do nich drugiego sługę, ale i tego ranili w głowę i zelżyli.
mk_12:05 I jeszcze innego posłał, a tego zabili; i wielu innych, jednych bijąc, a drugich zabijając.
mk_12:06 Mając więc jeszcze jednego syna najmilszego i tego na ostatek posłał do nich, mówiąc, że uszanują syna mego.
mk_12:07 Lecz rolnicy rzekli jeden do drugiego: Ten jest dziedzic. Pójdźcież, zabijmy go, a dziedzictwo będzie nasze.
mk_12:08 I pojmawszy go, zabili i wyrzucili z winnicy.
mk_12:09 Cóż więc uczyni pan winnicy? Przyjdzie i wytraci rolników i odda winnicę innym.
mk_12:10 Ani tego Pisma nie czytaliście: „Kamień, który odrzucili budujący, ten stał się kamieniem węgielnym.
mk_12:11 Od Pana się to stało, i dziwne jest w oczach naszych?”
mk_12:12 I starali się go pojmać, a bali się rzeszy; bo poznali, że do nich tę przypowieść powiedział. I opuściwszy go, odeszli.
mk_12:13 I posyłają do niego niektórych z faryzeuszów i herodianów, aby go podchwycili w słowie.
mk_12:14 Którzy przyszedłszy, mówią doń: Nauczycielu, wiemy, żeś jest prawdomówny, a nie dbasz o nikogo; bo nie oglądasz się na osobę ludzką, ale drogi Bożej w prawdzie nauczasz: Czy godzi się oddawać podatek cesarzowi, czy nie będziemy dawać?
mk_12:15 On zaś znając ich obłudę, rzekł im: Czemu mnie kusicie? Przynieście mi denara, abym zobaczył.
mk_12:16 A oni mu przynieśli; i rzecze im: Czyj jest ten obraz i napis? Mówią mu: Cesarski.
mk_12:17 Jezus zaś odpowiadając, rzekł im: Oddajcie tedy, co jest cesarskiego, cesarzowi, a co jest Bożego, Bogu. I podziwiali go.
mk_12:18 I przyszli do niego saduceusze, którzy powiadają, że nie ma zmartwychwstania, i pytali go mówiąc:
mk_12:19 Nauczycielu! Mojżesz nam napisał, że jeśliby czyj brat umarł i pozostawił żonę, a nie zostawiłby dzieci, aby jego brat pojął żonę jego i wzbudził potomstwo bratu swemu.
mk_12:20 Było więc siedmiu braci i pierwszy pojął żonę i umarł, nie zostawiwszy potomstwa.
mk_12:21 I pojął ją drugi i umarł; i ani ten nie zostawił potomstwa, i trzeci także.
mk_12:22 I wzięło ją podobnie siedmiu, a nie zostawili potomstwa.
mk_12:23 W zmartwychwstaniu więc, gdy powstaną, któregoż z tych będzie żoną, bo siedmiu miało ją za żonę?
mk_12:24 A Jezus odpowiadając, rzekł im: Czy nie dlatego błądzicie, że nie rozumiecie Pism, ani mocy Bożej?
mk_12:25 Albowiem gdy zmartwychwstaną, ani się będą żenić, ani za mąż wychodzić; ale są jako aniołowie w niebie.
mk_12:26 A o umarłych, że zmartwychwstać mają, nie czytaliście w księdze Mojżesza, o krzaku, jak mówił Bóg do niego tymi słowy: „Jam jest Bóg Abrahama i Bóg Izaaka i Bóg Jakuba?”
mk_12:27 Nie jest Bóg umarłych, ale żywych. Wy więc bardzo błądzicie.
mk_12:28 I przystąpił jeden z doktorów, który słyszał jak rozprawiali, a widząc, że dobrze im odpowiedział, spytał go: Które jest pierwsze przykazanie ze wszystkich?
mk_12:29 A Jezus mu odpowiedział: Pierwsze ze wszystkich jest przykazanie: „Słuchaj Izraelu! Pan Bóg twój Bóg jedyny jest.
mk_12:30 I będziesz miłował Pana, Boga twego, z całego serca twego i z całej duszy twojej i z całego umysłu twego i z całej siły twojej.” To jest pierwsze przykazanie.
mk_12:31 A drugie jest temu podobne: „Będziesz miłował bliźniego twego, jako samego siebie.” Nad te nie masz innego większego przykazania.
mk_12:32 I rzekł mu doktor: Dobrze, Nauczycielu, prawdziwie powiedziałeś, że jeden jest Bóg, i nie masz innego oprócz niego;
mk_12:33 i żeby był miłowany z całego serca i z całego umysłu i z całej duszy i z całej siły; i miłować bliźniego, jako samego siebie: to jest więcej aniżeli wszystkie całopalenia i ofiary.
mk_12:34 A Jezus widząc, że roztropnie odpowiedział, rzekł mu: Niedaleko jesteś od królestwa Bożego. I nikt już nie śmiał go pytać.
mk_12:35 A Jezus odpowiadając mówił, nauczając w świątyni: Jakże mówią doktorowie, że Chrystus jest synem Dawidowym,
mk_12:36 skoro sam Dawid mówi w Duchu Świętym: „Rzekł Pan Panu memu, siądź po prawicy mojej, aż położę nieprzyjaciół twoich podnóżkiem nóg twoich?”
mk_12:37 Sam więc Dawid nazywa go Panem, jakże tedy jest synem jego? A liczna rzesza chętnie go słuchała.
mk_12:38 I mówił im w nauce swojej: Strzeżcie się doktorów, którzy lubią chodzić w długich szatach i być pozdrawiani na rynku,
mk_12:39 i siedzieć na pierwszych krzesłach w synagogach i pierwsze miejsca na ucztach,
mk_12:40 którzy objadają domy wdów pod pozorem długich modlitw; tych cięższy wyrok spotka.
mk_12:41 I Jezus siedząc naprzeciw skarbony, patrzał jak rzesza rzucała pieniądze do skarbony i wielu bogatych rzucało wiele.
mk_12:42 A gdy przyszła jedna uboga wdowa, włożyła dwa szelążki to jest tyle co grosz.
mk_12:43 A przywoławszy uczniów swoich, rzekł im: Zaprawdę powiadam wam, że ta uboga wdowa więcej włożyła, niźli wszyscy, którzy kładli do skarbony.
mk_12:44 Albowiem wszyscy rzucali z tego, co im zbywało; a ta z niedostatku swego wrzuciła wszystko, co miała, całe utrzymanie swoje.
mk_13:01 A gdy Wychodził z świątyni, rzekł mu jeden z uczniów jego: Nauczycielu! Patrz, co za kamienie i jakie budowle!
mk_13:02 A Jezus odpowiadając, rzekł mu: Widzisz te wszystkie wielkie budowle? Nie zostanie kamień na kamieniu, który by nie był zwalony.
mk_13:03 Gdy zaś siedział na górze Oliwnej naprzeciw świątyni, pytali go na osobności Piotr i Jakub i Jan i Andrzej:
mk_13:04 Powiedz nam, kiedy się to stanie, i co za znak będzie, kiedy to wszystko zacznie się spełniać?
mk_13:05 A Jezus odpowiadając, począł im mówić: Baczcie, aby was kto nie zwiódł.
mk_13:06 Albowiem wielu przyjdzie w imię moje, powiadając, iż ja jestem, i wielu w błąd wprowadzą.
mk_13:07 A gdy usłyszycie o wojnach i wieści o wojnach, nie bójcie się, bo się to dziać musi, ale jeszcze nie koniec.
mk_13:08 Albowiem powstanie naród przeciw narodowi, i królestwo przeciw królestwu, i będą miejscami trzęsienia ziemi i głody. To początek boleści.
mk_13:09 Wy zaś uważajcie sami na siebie; bo was wydadzą do rad i w synagogach biczować was będą, a przed namiestników i przed królów stawiać was będą dla mnie, im na świadectwo.
mk_13:10 A potrzeba, aby najpierw wszystkim narodom opowiadana była ewangelia.
mk_13:11 Skoro was prowadzić będą, aby was wydać, nie myślcie przedtem, co byście mówić mieli, ale co wam będzie dane w owej godzinie, to mówcie; albowiem nie wy jesteście, którzy mówicie, ale Duch Święty.
mk_13:12 Brat zaś wyda brata na śmierć i ojciec syna, i powstaną synowie przeciw rodzicom i będą ich zabijać.
mk_13:13 I będziecie u wszystkich w nienawiści dla imienia mego. Lecz kto wytrwa do końca, ten zbawiony będzie.
mk_13:14 Gdy zaś ujrzycie brzydotę spustoszenia, stojącą, gdzie nie powinna, kto czyta, niech rozumie; wtedy, którzy są w Judei, niech uciekają na góry.
mk_13:15 A kto będzie na dachu, niech nie schodzi do domu i nie wchodzi, aby co wziąć z domu swego.
mk_13:16 A kto będzie na polu, niech się nazad nie wraca, aby wziąć płaszcz swój.
mk_13:17 Biada zaś brzemiennym i karmiącym w owe dni.
mk_13:18 A módlcie się, aby to się nie stało w zimie.
mk_13:19 Albowiem owe dni będą takim utrapieniem, jakiego nie było od początku stworzenia, które Bóg stworzył, aż dotąd, i ani nie będzie.
mk_13:20 I gdyby Pan nie był skrócił tych dni, żadne ciało nie byłoby zachowane; ale dla wybranych, których wybrał, skrócił te dni.
mk_13:21 A wtedy, jeśliby wam kto rzekł: Oto tu jest Chrystus, oto tam, nie wierzcie.
mk_13:22 Powstaną bowiem fałszywi Chrystusowie i fałszywi prorocy, i będą czynić znaki i dziwy, aby zwieść, jeśliby to mogło być, nawet wybranych.
mk_13:23 Wy tedy uważajcie, oto wam przepowiedziałem wszystko.
mk_13:24 Ale w owe dni po owym ucisku zaćmi się słońce i księżyc nie da jasności swojej,
mk_13:25 i gwiazdy niebieskie będą spadać, a moce, które są na niebie, poruszą się.
mk_13:26 I wtedy ujrzą Syna Człowieczego, przychodzącego w obłokach, z wielką mocą i chwałą.
mk_13:27 Wtedy też pośle aniołów swoich, i zbierze wybranych swoich od czterech wiatrów, od krańców ziemi aż do krańców nieba.
mk_13:28 Od figi zaś uczcie się przypowieści. Gdy już gałąź jej staje się miękka i wypuszcza liście, poznajecie, że zbliża się lato.
mk_13:29 Tak i wy, gdy ujrzycie, że to się dziać będzie, wiedzcie, że już blisko jest, we drzwiach.
mk_13:30 Zaprawdę powiadam wam, że nie przeminie to pokolenie, aż się to wszystko stanie.
mk_13:31 Niebo i ziemia przeminą, lecz słowa moje nie przeminą.
mk_13:32 A o dniu owym albo godzinie nikt nie wie, ani aniołowie w niebie, ani Syn, tylko Ojciec.
mk_13:33 Baczcie, czuwajcie, a módlcie się; bo nie wiecie, kiedy ten czas będzie.
mk_13:34 Jak człowiek, który odjechawszy w drogę, zostawił dom swój i przełożył sługi swoje każdego nad robotą swoja, a odźwiernemu rozkazał, aby czuwał.
mk_13:35 Czuwajcież tedy: (bo nie wiecie, kiedy pan domu przyjdzie: z wieczora, czy o północy, czy kiedy kur zapieje, czy z poranku),
mk_13:36 aby nagle przyszedłszy, nie znalazł was śpiących.
mk_13:37 Co wam zaś mówię, wszystkim mówię: Czuwajcie.
mk_14:01 Była zaś Pascha i Przaśniki po dwu dniach, a najwyżsi kapłani i doktorowie szukali, jakby go zdradą pojmać i zabić.
mk_14:02 Mówili zaś: Nie w święto, żeby przypadkiem nie powstał rozruch wśród ludu.
mk_14:03 A gdy był w Betanii w domu Szymona trędowatego, i siedział u stołu, przyszła niewiasta, mająca słoik alabastrowy drogiego szpikanardowego olejku, i złamawszy alabaster, wylała na głowę jego.
mk_14:04 I byli niektórzy, co oburzali się między sobą, mówiąc: Na cóż się stała ta utrata olejku?
mk_14:05 Można bowiem było ten olejek sprzedać drożej niż za trzysta denarów i rozdać ubogim; i szemrali przeciwko niej.
mk_14:06 A Jezus rzekł: Dajcie jej pokój, czemu jej przykrość sprawiacie? Spełniła dobry uczynek względem mnie.
mk_14:07 Ubogich bowiem zawsze macie między sobą, i kiedy zechcecie, możecie im dobrze czynić; lecz mnie nie zawsze macie.
mk_14:08 Ta co mogła, uczyniła; naprzód już namaściła ciało moje na pogrzeb.
mk_14:09 Zaprawdę powiadam wam: Gdziekolwiek opowiadana będzie ta ewangelia po całym świecie, i to, co ona uczyniła, opowiadać będą na jej pamiątkę.
mk_14:10 I Judasz Iszkariot, jeden z dwunastu odszedł do najwyższych kapłanów, aby im go wydać.
mk_14:11 Oni zaś usłyszawszy, uradowali się i obiecali mu dać pieniądze; i szukał, jakby go wydać przy dogodnej sposobności.
mk_14:12 I pierwszego dnia Przaśników, gdy Paschę ofiarowano, rzekli mu uczniowie: Gdzie chcesz, abyśmy poszli przygotować, żebyś pożywał Paschę?
mk_14:13 I posłał dwóch ze swych uczniów i rzecze im: Idźcie do miasta, a spotka się z wami człowiek, niosący dzban wody, idźcież za nim.
mk_14:14 A tam dokąd wejdzie, powiedzcie panu domu, że Nauczyciel mówi: Gdzie jest gospoda moja, w której bym jadł Paschę z uczniami moimi?
mk_14:15 I on wam pokaże wieczernik wielki, usłany, i tam przygotujcie nam.
mk_14:16 I poszli uczniowie jego i przyszli do miasta i znaleźli jak im powiedział, i przygotowali Paschę.
mk_14:17 Gdy zaś nastał wieczór, przyszedł z dwunastoma.
mk_14:18 A gdy oni siedzieli i jedli, rzekł Jezus: Zaprawdę powiadam wam, że jeden z was, który je ze mną, wyda mnie.
mk_14:19 Wówczas oni poczęli się smucić i mówić mu każdy z osobna: Czy to ja?
mk_14:20 A on im rzekł: Jeden z dwunastu, który ze mną macza rękę w misie.
mk_14:21 I Syn Człowieczy idzie wprawdzie, jako nim jest napisane; lecz biada temu człowiekowi, przez którego Syn Człowieczy będzie wydany! Lepiej by mu było, by się ten człowiek był nie narodził.
mk_14:22 Skoro oni jedli, wziął Jezus chleb i błogosławiąc łamał i dał im i rzekł: Bierzcie, to jest ciało moje.
mk_14:23 A wziąwszy kielich, dzięki uczyniwszy, dał im, i pili z niego wszyscy.
mk_14:24 I rzekł im: To jest krew moja Nowego Testamentu, która za wielu będzie wylana.
mk_14:25 Zaprawdę powiadam wam, że już nie będę pił z tego owocu winnego szczepu, aż do owego dnia, gdy go będę pić nowy w królestwie Bożym.
mk_14:26 A odmówiwszy hymn, wyszli ku górze Oliwnej.
mk_14:27 I rzecze im Jezus: Wszyscy zgorszycie się ze mnie tej nocy, bo napisane jest: „Uderzę pasterza, a rozproszą się owce.”
mk_14:28 Ale gdy zmartwychwstanę, uprzedzę was do Galilei.
mk_14:29 Piotr zaś mu rzekł: Chociażby wszyscy zgorszyli się z ciebie, ale nie ja.
mk_14:30 I rzecze mu Jezus: Zaprawdę powiadam ci, że ty dziś tej nocy, zanim kur dwakroć zapieje, trzykroć się mnie zaprzesz.
mk_14:31 Ale on więcej mówił: Choćby mi trzeba było i umrzeć z tobą, nie zaprę się ciebie. Podobnie też i wszyscy mówili.
mk_14:32 I przyszli do folwarku, który zwano Getsemani. I rzecze uczniom swoim: Siedźcie tu, aż się pomodlę.
mk_14:33 I bierze z sobą Piotra i Jakuba i Jana, i zaczął się lękać i czuć odrazę.
mk_14:34 I rzekł im: Smutna jest dusza moja aż do śmierci; zostańcie tu, a czuwajcie.
mk_14:35 I poszedłszy nieco dalej, padł na ziemię i modlił się, żeby go ominęła ta godzina, jeśli to być mogło.
mk_14:36 I mówił: Abba, Ojcze! Wszystko Tobie jest możliwe, oddal ode mnie ten kielich; lecz nie co ja chcę, ale co Ty.
mk_14:37 I przyszedł i znalazł ich śpiących i rzecze do Piotra: Szymonie, śpisz? Nie mogłeś czuwać jednej godziny?
mk_14:38 Czuwajcie, a módlcie się, byście nie weszli w pokuszenie. Duch wprawdzie ochotny, ale ciało słabe.
mk_14:39 I znowu odszedłszy modlił się, te same słowa mówiąc.
mk_14:40 A wróciwszy się, znalazł ich znowu śpiących (bo oczy ich były obciążone), a nie wiedzieli, co by mu odpowiedzieć.
mk_14:41 I przychodzi po raz trzeci i mówi im: Śpijcie już i odpoczywajcie! Dosyć, przyszła godzina, oto Syn Człowieczy będzie wydany w ręce grzeszników.
mk_14:42 Wstańcie, pójdźmy; oto ten, który mnie wyda, blisko jest.
mk_14:43 A gdy on jeszcze mówił, przyszedł Judasz Iszkariot, jeden z dwunastu, a z nim wielka zgraja z mieczami i z kijami, od najwyższych kapłanów i doktorów i starszych.
mk_14:44 Ten zaś, który go wydał, dał im znak, mówiąc: Kogo pocałuję, ten ci jest; bierzcie go, a prowadźcie ostrożnie.
mk_14:45 I gdy przyszedł, przystąpiwszy zaraz ku niemu, rzekł: Bądź pozdrowiony Mistrzu! I pocałował go.
mk_14:46 A oni targnęli się nań rękoma i pojmali go.
mk_14:47 Jeden zaś z tych, co stali obok, dobywszy miecza, uderzył sługę najwyższego kapłana i uciął mu ucho.
mk_14:48 A Jezus odpowiadając, rzekł im: Jakby na zbójcę wyszliście z mieczami i z kijami pojmać mnie?
mk_14:49 Codziennie byłem u was w świątyni ucząc, a nie pojmaliście mnie; ale, żeby się wypełniły Pisma.
mk_14:50 Wtedy uczniowie jego opuściwszy go, wszyscy uciekli.
mk_14:51 A pewien młodzieniec szedł za nim, odziany prześcieradłem na gołym ciele, i pojmali go.
mk_14:52 Lecz on porzuciwszy prześcieradło, nagi uciekł od nich.
mk_14:53 I przyprowadzili Jezusa do najwyższego kapłana; a zeszli się wszyscy kapłani i doktorowie i starsi.
mk_14:54 Piotr zaś szedł z daleka za nim, aż do wnętrza na dziedziniec najwyższego kapłana, i siedział ze sługami przy ogniu i grzał się.
mk_14:55 Najwyżsi zaś kapłani i cała Rada szukali przeciw Jezusowi świadectwa, aby go na śmierć wydać; a nie znajdowali.
mk_14:56 Wielu bowiem fałszywie świadczyło przeciw niemu; lecz świadectwa nie były zgodne.
mk_14:57 A niektórzy powstawszy, fałszywie świadczyli przeciw niemu, mówiąc:
mk_14:58 Myśmy go słyszeli mówiącego: Ja rozwalę tę świątynię ręką uczynioną, a zbuduję za trzy dni inną, nie ręką uczynioną.
mk_14:59 I nie było zgodne ich świadectwo.
mk_14:60 A najwyższy kapłan stanąwszy pośrodku, spytał Jezusa, mówiąc: Nic nie odpowiadasz na to, co oni ci zarzucają?
mk_14:61 Ale on milczał i nic nie odpowiedział. Znowu zapytał go najwyższy kapłan i rzekł mu: Tyś jest Chrystus, syn Boga błogosławionego?
mk_14:62 A Jezus mu rzekł: Jam jest, i ujrzycie Syna Człowieczego siedzącego po prawicy mocy Bożej i przychodzącego wśród obłoków niebieskich.
mk_14:63 Najwyższy zaś kapłan rozdarłszy szaty swoje, mówi: Na cóż jeszcze potrzebujemy świadków?
mk_14:64 Słyszeliście bluźnierstwo; co wam się zdaje? A oni wszyscy osądzili, że jest winien śmierci.
mk_14:65 I poczęli niektórzy plwać na niego, i zakrywać oblicze jego, i bić go pięściami, i mówić mu: Prorokuj! A słudzy policzkowali go.
mk_14:66 A gdy Piotr był na dole, na dziedzińcu, przyszła jedna ze służących najwyższego kapłana,
mk_14:67 i widząc, że Piotr się grzeje, spojrzawszy nań, mówi: I tyś był z Jezusem Nazareńskim.
mk_14:68 Lecz on się zaparł, mówiąc: Ani nie wiem, ani nie rozumiem, co mówisz. I wyszedł na zewnątrz do przedsionka, a kur zapiał.
mk_14:69 Gdy go zaś znowu ujrzała służąca, zaczęła mówić tym, którzy wokoło stali, że ten z nich jest.
mk_14:70 Ale on po wtóre się zaparł. A po chwili ci, co tam stali, znów mówili Piotrowi: Prawdziwie z nich jesteś; boś i Galilejczyk jest.
mk_14:71 A on począł zaklinać się i przysięgać: Że nie znam tego człowieka, o którym mówicie.
mk_14:72 A niebawem kur zapiał po raz drugi. I wspomniał Piotr na słowo, które mu rzekł Jezus: Pierwej niż kur dwakroć zapieje, trzykroć się mnie zaprzesz. I począł płakać.
mk_15:01 I zaraz, rano najwyżsi kapłani uczyniwszy naradę ze starszymi i z doktorami i z całą Radą, związawszy Jezusa, zaprowadzili i oddali Piłatowi.
mk_15:02 I spytał go Piłat: Ty jesteś Królem żydowskim? Lecz on odpowiadając, rzecze mu: Ty powiadasz.
mk_15:03 I oskarżali go najwyżsi kapłani o wiele rzeczy.
mk_15:04 A Piłat pytał go znowu, mówiąc: Nic nie odpowiadasz? Patrz, o jak wielkie rzeczy cię winują.
mk_15:05 Jezus zaś nic więcej nie odpowiedział, tak że się Piłat dziwił.
mk_15:06 A na święto zwykł był wypuszczać im jednego więźnia, o którego by prosili.
mk_15:07 Był zaś niejaki zwany Barabaszem, który z buntownikami był w więzieniu, bo w rozruchu popełnił zabójstwo.
mk_15:08 A gdy wstąpiła rzesza poczęła prosić o to, co zawsze im czynił.
mk_15:09 Piłat zaś odpowiedział im, mówiąc: Chcecie, to puszczę wam Króla żydowskiego?
mk_15:10 Wiedział bowiem, że z zazdrości wydali go najwyżsi kapłani.
mk_15:11 Lecz przedniejsi kapłani podmówili rzeszę, aby raczej wypuścił im Barabasza.
mk_15:12 A odpowiadając Piłat, rzekł im znowu: Cóż tedy chcecie, bym uczynił Królowi żydowskiemu?
mk_15:13 A oni znowu zawołali: Ukrzyżuj go!
mk_15:14 Piłat zaś im mówił: Cóż więc złego uczynił? Ale oni tym bardziej krzyczeli: Ukrzyżuj go!
mk_15:15 A Piłat, chcąc ludowi dogodzić, wypuścił im Barabasza, a Jezusa ubiczowanego wydał, aby był ukrzyżowany.
mk_15:16 Żołnierze zaś zaprowadzili go na dziedziniec pretorium i zwołali całą rotę.
mk_15:17 I przyoblekli go w purpurę, i uplótłszy cierniową koronę, włożyli na niego.
mk_15:18 I zaczęli go pozdrawiać: Witaj, Królu żydowski!
mk_15:19 I bili go trzciną po głowie i plwali nań, a upadając na kolana, kłaniali się mu.
mk_15:20 A Skoro się z niego naśmiali, zdjęli z niego purpurę i włożyli nań szaty jego, i wyprowadzili go, aby go ukrzyżować.
mk_15:21 I przymusili przechodzącego, niejakiego Szymona Cyrenejczyka, idącego z pola, ojca Aleksandra i Rufa, aby niósł krzyż jego.
mk_15:22 I przywiedli go na miejsce Golgota, co się wykłada: miejsce Trupiej Głowy.
mk_15:23 I dawali mu pić wino z mirrą i nie przyjął.
mk_15:24 A ukrzyżowawszy go, podzielili szaty jego, rzucając o nie los, co kto ma wziąć.
mk_15:25 A była trzecia godzina, i ukrzyżowali go.
mk_15:26 I był tytuł winy jego napisany: KRÓL ŻYDOWSKI.
mk_15:27 A z nim ukrzyżowali dwóch łotrów, jednego po prawicy, a drugiego po lewicy jego.
mk_15:28 I wypełniło się Pismo, które mówi: „I ze złoczyńcami został policzony.”
mk_15:29 A przechodzący bluźnili mu, kiwając głowami swymi i mówiąc: Hej ty, co rozwalasz świątynię i w trzech dniach znowu ją budujesz!
mk_15:30 Wybaw samego siebie, zstępując z krzyża.
mk_15:31 Podobnież i najwyżsi kapłani z doktorami, szydząc, jeden do drugiego mówili: Innych wybawiał, a samego siebie wybawić nie może!
mk_15:32 Chrystus, Król izraelski, niechże teraz zstąpi z krzyża, abyśmy ujrzeli i uwierzyli. I ci, którzy z nim byli ukrzyżowani, lżyli go.
mk_15:33 A gdy przyszła godzina szósta, zaległy całą ziemię ciemności aż do godziny dziewiątej.
mk_15:34 A o dziewiątej godzinie zawołał Jezus głosem wielkim, mówiąc: „Eloi, Eloi, lamma sabakthani,” co się wykłada: „Boże mój, Boże mój! Czemuś mnie opuścił?”
mk_15:35 A niektórzy z około stojących słysząc to, mówili: Oto Eliasza woła.
mk_15:36 Jeden zaś przybiegł, i napełniwszy gąbkę octem, włożył na trzcinę i dawał mu pić, mówiąc: Poczekajcie, patrzmy czy przyjdzie Eliasz, aby go zdjąć.
mk_15:37 Lecz Jezus, wydawszy głos wielki, skonał.
mk_15:38 A zasłona świątyni rozdarła się na dwoje od wierzchu aż do dołu.
mk_15:39 Setnik zaś, który stał naprzeciw, widząc, że tak wołając, skonał, rzekł: Prawdziwie człowiek ten był Synem Bożym.
mk_15:40 Były też i niewiasty patrzące z daleka, między którymi była Maria Magdalena i Maria, Matka Jakuba Mniejszego i Józefa, i Salome,
mk_15:41 a gdy był w Galilei, chodziły za nim i służyły mu, i wiele innych, które razem z nim były przyszły do Jerozolimy.
mk_15:42 Skoro już nastał wieczór (ponieważ był to dzień Przygotowania, który jest przed szabatem),
mk_15:43 przyszedł Józef z Arymatei, dostojny senator, który też oczekiwał królestwa Bożego, i śmiało wszedł do Piłata, i prosił o ciało Jezusowe.
mk_15:44 A Piłat się zdziwił, czyby już skonał. I wezwawszy setnika, zapytał go, czyby już umarł.
mk_15:45 A dowiedziawszy się od setnika, darował ciało Józefowi.
mk_15:46 Józef zaś, kupiwszy prześcieradło i zdjąwszy Jezusa, owinął go w prześcieradło i położył w grobie, który był wyciosany w skale, i przywalił kamień do drzwi grobowych.
mk_15:47 A Maria Magdalena i Maria Józefowa patrzyły, gdzie go kładziono.
mk_16:01 A gdy minął szabat, Maria Magdalena i Maria Jakubowa i Salome nakupiły wonnych olejków, aby przyszedłszy namaścić Jezusa.
mk_16:02 A bardzo rano pierwszego dnia tygodnia przyszły do grobu, gdy już wzeszło słońce.
mk_16:03 I mówiły między sobą: Kto nam odwali kamień od drzwi grobowych?
mk_16:04 A spojrzawszy, zobaczyły odwalony kamień; albowiem był bardzo wielki.
mk_16:05 I wszedłszy do grobu, ujrzały młodzieńca siedzącego po prawej stronie, ubranego w szatę białą, i zdumiały się.
mk_16:06 A on im mówi: Nie lękajcie się; Jezusa szukacie Nazareńskiego, ukrzyżowanego? Wstał, nie ma go tu; oto miejsce, gdzie go położono.
mk_16:07 Ale idźcie, powiedzcie uczniom jego i Piotrowi, że was uprzedza do Galilei, tam go zobaczycie, jak wam powiedział.
mk_16:08 A one wyszedłszy, uciekły z grobu, albowiem zdjęło je drżenie i przestrach; i nikomu nic nie powiedziały, bo się bały.
mk_16:09 Wstawszy zaś raniutko pierwszego dnia tygodnia, ukazał się najpierw Marii Magdalenie, z której był wyrzucił siedmiu czartów.
mk_16:10 Ona poszedłszy, opowiedziała tym, którzy z nim bywali, smutnym i płaczącym.
mk_16:11 A oni usłyszawszy, że żyje i był widziany przez nią, nie uwierzyli.
mk_16:12 Potem zaś dwom z nich idącym do wsi, ukazał się w drodze w innej postaci.
mk_16:13 A oni przyszedłszy, opowiedzieli innym; ale i tym nie uwierzyli.
mk_16:14 Na koniec ukazał się owym jedenastu siedzącym u stołu, i wymawiał im niedowiarstwo i zatwardziałość serca, że tym, którzy go widzieli, że zmartwychwstał, nie uwierzyli.
mk_16:15 I rzekł im: Idąc na cały świat, opowiadajcie ewangelię wszelkiemu stworzeniu.
mk_16:16 Kto uwierzy i ochrzci się, będzie zbawiony; a kto nie uwierzy, będzie potępiony.
mk_16:17 A za tymi, co uwierzą, te cuda w ślad pójdą: W imię moje czarty będą wyrzucać, nowymi językami będą mówić,
mk_16:18 węże będą brać, i choćby co śmiertelnego pili, szkodzić im nie będzie, na chorych będą kłaść ręce, i dobrze się mieć będą.
mk_16:19 Ale Pan Jezus potem, kiedy do nich przemówił, został wzięty do nieba, i siedzi po prawicy Bożej.
mk_16:20 Oni zaś wyszedłszy, przepowiadali wszędzie; a Pan dopomagał, i potwierdzał słowa przez cuda w ślad idące.
lk_01:01 Ponieważ wielu starało się ułożyć opowiadanie o rzeczach, które się wśród nas dokonały,
lk_01:02 jak nam podali ci, którzy się im od początku sami przypatrywali, i byli sługami słowa;
lk_01:03 postanowiłem i ja, zbadawszy wszystko dokładnie od początku, spisać ci po kolei, dostojny Teofilu,
lk_01:04 abyś poznał prawdę tych słów, których cię nauczono.
lk_01:05 Był za dni Heroda, króla Judei, pewien kapłan, imieniem Zachariasz, ze zmiany Abiasza, a żona jego z córek Aaronowych, a imię jej Elżbieta.
lk_01:06 Byli zaś oboje sprawiedliwi przed Bogiem, postępując według wszystkich przykazań i przepisów Pańskich bez przygany.
lk_01:07 A nie mieli syna, bo Elżbieta była niepłodna, a byli już oboje podeszli w latach swoich.
lk_01:08 I stało się, gdy sprawował urząd kapłański w porządku zmiany swojej przed Bogiem,
lk_01:09 według zwyczaju kapłaństwa padł los na niego, że miał kadzić, wszedłszy do świątyni Pańskiej;
lk_01:10 a całe mnóstwo ludu było zewnątrz, modląc się w czasie kadzenia.
lk_01:11 I ukazał mu się Anioł Pański, stojący po prawej stronie ołtarza kadzenia.
lk_01:12 A ujrzawszy, zatrwożył się Zachariasz, i przypadła nań bojaźń.
lk_01:13 I rzekł do niego Anioł: Nie bój się Zachariaszu, bo wysłuchana została prośba twoja i żona twoja Elżbieta urodzi ci syna, a nazwiesz imię jego Jan.
lk_01:14 A ty będziesz miał wesele i radość i wielu będzie się radować z narodzenia jego.
lk_01:15 Albowiem będzie wielki przed Panem, i wina i sycery pić nie będzie, i będzie napełniony Duchem Świętym jeszcze w żywocie matki swojej.
lk_01:16 I nawróci wielu synów izraelskich do Pana Boga ich;
lk_01:17 a sam pójdzie przed nim w duchu i mocy Eliaszowej, aby zwrócić serca ojców ku dzieciom, a niedowiarków ku roztropności sprawiedliwych, by zgotować Panu lud doskonały.
lk_01:18 I rzekł Zachariasz do Anioła: Skądże to poznam, bo ja jestem stary, i żona moja podeszła w latach swoich?
lk_01:19 A odpowiadając Anioł, rzekł mu: Jam jest Gabriel, który stoję przed Bogiem, a jestem posłany, aby mówić do ciebie, i tę dobrą nowinę tobie zwiastować.
lk_01:20 A oto będziesz milczący, i nie będziesz mógł mówić aż do dnia, którego się to stanie, dlatego żeś nie uwierzył słowom moim, które wypełnią się czasu swego.
lk_01:21 A lud oczekiwał Zachariasza, i dziwili się, że tak długo przebywał w świątyni.
lk_01:22 Wyszedłszy zaś, nie mógł do nich mówić; i poznali, że miał w świątyni widzenie: A on dawał im znaki, i został niemy.
lk_01:23 I stało się, gdy się wypełniły dni urzędu jego, odszedł do domu swego.
lk_01:24 A po tych dniach poczęła Elżbieta, żona jego, i ukrywała się przez pięć miesięcy, mówiąc:
lk_01:25 Że mi tak Pan uczynił w czasie, w którym wejrzał, aby zdjąć hańbę moją wśród ludzi.
lk_01:26 W szóstym zaś miesiącu posłany został od Boga Anioł Gabriel do miasta galilejskiego Był, któremu imię Nazaret,
lk_01:27 do panny poślubionej mężowi, któremu imię było Józef, z domu Dawidowego, a imię panny Maryja.
lk_01:28 I wszedłszy Anioł do niej, rzekł: Bądź pozdrowiona, łaski pełna, Pan z tobą, błogosławionaś ty między niewiastami.
lk_01:29 A ona, gdy usłyszała, zatrwożyła się na mowę jego, i myślała, jakie by to było pozdrowienie.
lk_01:30 I rzekł jej Anioł: Nie bój się Maryjo, albowiem znalazłaś łaskę u Boga!
lk_01:31 Oto poczniesz w łonie, i porodzisz syna, a nazwiesz imię jego Jezus.
lk_01:32 Ten będzie wielki, a będzie zwany Synem Najwyższego. I da mu Pan Bóg stolicę Dawida, ojca jego, i będzie królował w domu Jakubowym na wieki,
lk_01:33 a królestwu jego nie będzie końca.
lk_01:34 Maryja zaś rzekła do Anioła: Jakże się to stanie, gdyż męża nie znam?
lk_01:35 A odpowiadając Anioł, rzekł jej: Duch Święty zstąpi na cię, a moc Najwyższego zacieni cię. Przeto i to, co się z ciebie narodzi Święte, będzie nazwane Synem Bożym.
lk_01:36 I oto Elżbieta, krewna twoja, i ona poczęła syna w starości swojej, a ten miesiąc szósty jest tej, którą zowią niepłodną.
lk_01:37 Gdyż u Boga nie będzie niemożliwe żadne słowo.
lk_01:38 I rzekła Maryja: Oto ja służebnica Pańska, niech mi się stanie według słowa twego. I odszedł od niej Anioł.
lk_01:39 Maryja zaś powstawszy w owe dni, poszła w góry z pośpiechem do miasta judzkiego.
lk_01:40 I weszła w dom Zachariasza, i pozdrowiła Elżbietę.
lk_01:41 I stało się, skoro usłyszała Elżbieta pozdrowienie Maryi, skoczyło dzieciątko w jej łonie, a Elżbieta napełniona została Duchem Świętym.
lk_01:42 I zawołała głosem wielkim, mówiąc: Błogosławionaś ty między niewiastami, i błogosławiony owoc żywota twojego.
lk_01:43 A skądże mi to, że przyszła matka Pana mego do mnie?
lk_01:44 Oto bowiem, skoro zabrzmiał głos pozdrowienia twego w uszach moich, skoczyło z radości dzieciątko w łonie moim.
lk_01:45 A błogosławiona jesteś, któraś uwierzyła, albowiem spełni się to, co ci było powiedziane od Pana.
lk_01:46 I rzekła Maryja: Wielbi dusza moja Pana,
lk_01:47 i rozradował się duch mój w Bogu, Zbawicielu moim.
lk_01:48 Gdyż wejrzał na niskość służebnicy swojej; oto bowiem odtąd błogosławioną zwać mnie będą wszystkie narody.
lk_01:49 Albowiem uczynił mi wielkie rzeczy, który możny jest, i święte imię jego.
lk_01:50 A miłosierdzie jego z pokolenia w pokolenie, bojącym się jego.
lk_01:51 Uczynił moc ramieniem swoim, rozproszył pysznych w zamysłach ich serca.
lk_01:52 Strącił mocarzy ze stolicy, a podwyższył pokornych.
lk_01:53 Łaknących napełnił dobrami, a bogaczy z niczym puścił.
lk_01:54 Przyjął Izraela, sługę swego, wspomniawszy na miłosierdzie swoje.
lk_01:55 Jak mówił do ojców naszych, Abrahamowi i potomstwu jego na wieki.
lk_01:56 Mieszkała zaś z nią Maryja około trzech miesięcy, i wróciła się do domu swego.
lk_01:57 A Elżbiecie wypełnił się czas rozwiązania, i porodziła syna.
lk_01:58 I usłyszeli sąsiedzi i krewni jej, że Pan uczynił jej wielkie miłosierdzie swoje, i radowali się z nią.
lk_01:59 I stało się, dnia ósmego przyszli obrzezać dzieciątko, i nazwali je imieniem ojca jego, Zachariaszem.
lk_01:60 A matka jego odpowiadając, rzekła: Wcale nie, ale nazwany będzie Janem.
lk_01:61 I mówili do niej: Iż nikogo nie ma w rodzie twoim, którego by zwano tym imieniem.
lk_01:62 I pytali przez znaki ojca jego, jakby go chciał nazwać.
lk_01:63 A zażądawszy tabliczki, napisał, mówiąc: Jan jest imię jego. I zdziwili się wszyscy.
lk_01:64 Wnet zaś otwarły się usta jego i język jego, i mówił, błogosławiąc Boga.
lk_01:65 I padł strach na wszystkich sąsiadów ich, i po wszystkich górach Judei rozpowiadano te wszystkie słowa.
lk_01:66 A wszyscy, którzy słyszeli, brali do serca swego, mówiąc: Czym, mniemasz, dziecię to będzie? Albowiem była z nim ręka Pańska.
lk_01:67 A Zachariasz, ojciec jego, napełniony został Duchem Świętym, i prorokował mówiąc:
lk_01:68 Błogosławiony Pan Bóg Izraela, że nawiedził, i uczynił odkupienie ludu swego,
lk_01:69 i wzbudził dla nas róg zbawienia w domu Dawida, sługi swego,
lk_01:70 jak mówił przez usta świętych, którzy przed wiekami byli, proroków swoich;
lk_01:71 wybawienie od nieprzyjaciół naszych, i z rąk wszystkich, którzy nas nienawidzą,
lk_01:72 aby uczynić miłosierdzie nad ojcami naszymi, i wspomnieć na przymierze swoje święte,
lk_01:73 na przysięgę, którą przysiągł Abrahamowi, ojcu naszemu, że nam da,
lk_01:74 abyśmy, wybawieni z ręki nieprzyjaciół naszych bez bojaźni mu służyli,
lk_01:75 w świątobliwości i w sprawiedliwości przed nim, po wszystkie dni nasze.
lk_01:76 A ty, dzieciątko, nazwane będziesz prorokiem Najwyższego; bo pójdziesz przed obliczem Pana, gotować drogi jego,
lk_01:77 aby dać naukę zbawienia ludowi jego, na odpuszczenie grzechów ich.
lk_01:78 Dla wnętrzności miłosierdzia Boga naszego, przez które nawiedził nas, Wschód z wysokości,
lk_01:79 aby zaświecić tym, którzy w ciemności i w cieniu śmierci siedzą, aby pokierować nogi nasze na drogę pokoju.
lk_01:80 A dzieciątko rosło, i umacniało się duchem, i było na pustynnych miejscach aż do czasu ukazania się swego przed Izraelem.
lk_02:01 I stało się w owe dni, wyszedł dekret od cesarza Augusta, aby spisano wszystek świat.
lk_02:02 Ten pierwszy spis dokonany został przez namiestnika Syrii, Cyryna.
lk_02:03 I szli wszyscy, aby dać się zapisać, każdy do miasta swego.
lk_02:04 Poszedł też i Józef z Galilei, z miasta Nazaret do Judei, do miasta Dawidowego, które zowią Betlejem, dlatego, że był z domu i pokolenia Dawidowego,
lk_02:05 aby dać się zapisać z Maryją, poślubioną sobie małżonką brzemienną.
lk_02:06 I stało się, gdy tam byli, wypełniły się dni, aby porodziła.
lk_02:07 I porodziła syna swego pierworodnego, a uwinęła go w pieluszki, i położyła go w żłobie, bo nie było dla nich miejsca w gospodzie.
lk_02:08 A byli w tejże krainie pasterze, czuwający i odbywający straże nocne przy trzodzie swojej.
lk_02:09 I oto Anioł Pański stanął przy nich, a jasność Boża zewsząd ich oświeciła, i zlękli się bojaźnią wielką.
lk_02:10 I rzekł im Anioł: Nie bójcie się; bo oto opowiadam wam wesele wielkie,
lk_02:11 które będzie wszystkiemu ludowi, bo się wam dziś narodził Zbawiciel, który jest Chrystus Pan, w mieście Dawidowym.
lk_02:12 A ten znak dla was: Znajdziecie niemowlątko, uwinięte w pieluszki i położone w żłobie.
lk_02:13 I nagle zjawiło się z Aniołem mnóstwo wojska niebieskiego, wielbiąc Boga, i mówiąc:
lk_02:14 Chwała na wysokości Bogu, a na ziemi pokój ludziom dobrej woli.
lk_02:15 I stało się, gdy odeszli od nich aniołowie do nieba, pasterze mówili jeden do drugiego: Pójdźmy aż do Betlejem, a oglądajmy to słowo, które się stało, które nam Pan oznajmił.
lk_02:16 I przyszli z pośpiechem, i znaleźli Maryję i Józefa i dzieciątko położone w żłobie.
lk_02:17 Ujrzawszy zaś poznali słowo, które im było powiedziane o tym dzieciątku.
lk_02:18 A wszyscy, którzy słyszeli, dziwili się, i temu, co im pasterze powiedzieli.
lk_02:19 Lecz Maryja zachowywała te wszystkie słowa, rozważając w sercu swoim.
lk_02:20 I wrócili się pasterze, wysławiając i chwaląc Boga za wszystko, co słyszeli i widzieli, jak im było powiedziane.
lk_02:21 A gdy się spełniło osiem dni, aby obrzezano dzieciątko, nazwano imię jego Jezus, które nazwane było przez Anioła pierwej niż się w łonie poczęło.
lk_02:22 A gdy się wypełniły dni oczyszczenia jej według Zakonu Mojżeszowego, przynieśli je do Jeruzalem, aby je stawić przed Panem,
lk_02:23 jak napisane jest w Zakonie Pańskim, że „wszelki pierworodny płód męski świętym Panu nazwany będzie,”
lk_02:24 i żeby złożyć na ofiarę według tego, co powiedziane jest w Zakonie Pańskim, „parę synogarlic, albo dwoje gołębiąt.”
lk_02:25 I oto był w Jeruzalem człowiek, któremu imię było Symeon, a człowiek ten sprawiedliwy i bogobojny, wyczekujący pociechy Izraela, a Duch Święty był w nim.
lk_02:26 I otrzymał był zapowiedź od Ducha Świętego, że nie miał oglądać śmierci, dopókiby wpierw nie ujrzał Chrystusa Pańskiego.
lk_02:27 I przyszedł w duchu do świątyni. A gdy wnosili dzieciątko Jezus rodzice jego, aby z nim postąpić według zwyczaju Zakonu,
lk_02:28 on też wziął je na ręce swoje, i błogosławił Boga, mówiąc:
lk_02:29 Teraz puszczasz, Panie, sługę twego w pokoju, według słowa twego,
lk_02:30 gdyż oczy moje oglądały zbawienie twoje,
lk_02:31 które zgotowałeś przed obliczem wszystkich narodów.
lk_02:32 Światłość na objawienie pogan i chwałę ludu twego izraelskiego.
lk_02:33 A ojciec jego i matka dziwili się temu, co o nim mówiono.
lk_02:34 I błogosławił im Symeon, i rzekł do Maryi, matki jego: Oto ten położony jest na upadek i na powstanie wielu w Izraelu, i na znak, któremu sprzeciwiać się będą,
lk_02:35 a duszę twą własną przeniknie miecz, aby myśli z wielu serc były objawione.
lk_02:36 Była też Anna prorokini, córka Fanuela, z pokolenia Aser; ta była bardzo podeszła w latach, a siedem lat żyła z mężem swym od panieństwa swego.
lk_02:37 Ona to będąc wdową aż do lat osiemdziesięciu czterech, nie odchodziła z świątyni, postami i modlitwami służąc we dnie i w nocy.
lk_02:38 I ona tejże godziny nadszedłszy wyznawała Panu, i opowiadała o nim wszystkim, którzy oczekiwali odkupienia Izraela.
lk_02:39 Skoro wykonali wszystko według Zakonu Pańskiego, wrócili się do Galilei, do Nazaret, miasta swego.
lk_02:40 A dziecię rosło, i umacniało się pełne mądrości, i łaska Boża była w nim.
lk_02:41 A rodzice jego chodzili co roku do Jeruzalem, na dzień uroczysty Paschy.
lk_02:42 A gdy już miał lat dwanaście, gdy oni poszli do Jeruzalem według zwyczaju dnia świętego,
lk_02:43 i kiedy wypełniwszy dni, wracali, zostało dziecię Jezus w Jeruzalem, a nie zauważyli rodzice jego.
lk_02:44 Mniemając zaś, że on jest w towarzystwie, uszli dzień drogi, i szukali go wśród krewnych i znajomych.
lk_02:45 A nie znalazłszy, wrócili się do Jeruzalem, szukając go.
lk_02:46 I stało się, po trzech dniach znaleźli go w świątyni, siedzącego w pośrodku doktorów, słuchającego i pytającego ich.
lk_02:47 Wszyscy zaś, którzy go słuchali, zdumiewali się nad rozumem i odpowiedziami jego.
lk_02:48 A ujrzawszy go, zdziwili się. I rzekła doń matka jego: Synu, cóżeś nam tak uczynił? Oto ojciec twój i ja, bolejąc, szukaliśmy cię.
lk_02:49 I rzekł do nich: Cóż jest, żeście mnie szukali? Nie wiedzieliście, że w tych rzeczach, które są Ojca mego, potrzeba, żebym był?
lk_02:50 A oni nie zrozumieli słowa, które im powiedział.
lk_02:51 I poszedł z nimi, i przyszedł do Nazaretu, a był im poddany. A matka jego zachowywała wszystkie te słowa w sercu swoim.
lk_02:52 A Jezus pomnażał się w mądrości i w latach, i w łasce u Boga i u ludzi.
lk_03:01 A piętnastego roku panowania Tyberiusza cesarza, gdy, Poncjusz Piłat rządził Judeą, a Herod był tetrarchą Galilei, a Filip, brat jego, tetrarchą Iturei i krainy Trachonu, a Lizaniasz tetrarchą Abileny,
lk_03:02 za najwyższych kapłanów Annasza i Kajfasza, stało się słowo Pańskie do Jana, syna Zachariaszowego, na pustyni.
lk_03:03 I przeszedł całą krainę nadjordańską, opowiadając chrzest pokuty na odpuszczenie grzechów,
lk_03:04 jako napisane jest w księdze mów Izajasza proroka: „Głos wołającego na pustyni: Gotujcie drogę Pańską, czyńcie proste ścieżki jego.
lk_03:05 Wszelka dolina będzie napełniona, a wszelka góra i pagórek będzie poniżony, i krzywe miejsca będą proste, a ostre drogami gładkimi.
lk_03:06 I ujrzy wszelkie ciało zbawienie Boże.”
lk_03:07 Mówił tedy do rzesz, które wychodziły, aby przyjąć chrzest od niego: Plemię żmijowe! Kto was nauczył uciekać przed nadchodzącym gniewem?
lk_03:08 Czyńcie tedy owoce godne pokuty, a nie zaczynajcie mówić: Ojcem mamy Abrahama. Albowiem wam powiadam, że Bóg ma moc z tych kamieni wzbudzić synów Abrahamowi.
lk_03:09 Już bowiem siekiera do korzenia drzew jest przyłożona, a przeto wszelkie drzewo, nie rodzące owocu dobrego, będzie wycięte, i w ogień wrzucone.
lk_03:10 I pytały go rzesze, mówiąc: Cóż więc mamy czynić? Odpowiadając zaś mówił im:
lk_03:11 Kto ma dwie suknie niech da nie mającemu, a kto ma żywność, niech tak samo uczyni.
lk_03:12 Przyszli też i celnicy, aby chrzest otrzymać, i rzekli mu: Nauczycielu, co czynić mamy?
lk_03:13 A on im rzekł: Nic więcej nie czyńcie nad to, co wam postanowiono.
lk_03:14 Pytali go zaś i żołnierze, mówiąc: Cóż i my czynić mamy? I rzekł im: Nikogo nie bijcie, ani nie potwarzajcie, ale na żołdzie waszym poprzestawajcie.
lk_03:15 A gdy lud się domniemywał, i wszyscy myśleli o Janie w sercu swoim, czy on przypadkiem nie jest Chrystusem,
lk_03:16 odpowiedział Jan, mówiąc wszystkim: Ja was chrzczę wodą, ale przyjdzie mocniejszy ode mnie, któremu nie jestem godzien rozwiązać rzemyka u obuwia jego; on was chrzcić będzie Duchem Świętym i ogniem.
lk_03:17 Ma on wiejadło w ręku swym, i wyczyści boisko swoje, i zgromadzi pszenicę do spichlerza swego, a plewy spali ogniem nieugaszonym.
lk_03:18 Wiele innych rzeczy, napominając, głosił ludowi.
lk_03:19 Gdy zaś Herod tetrarcha był karcony przez niego o Herodiadę, żonę brata swego, i o wszystkie złości, które uczynił Herod,
lk_03:20 do wszystkiego dodał też i to, że zamknął Jana w więzieniu. CHRZEST JEZUSA.
lk_03:21 I stało się, gdy był chrzczony lud wszystek, i gdy Jezus był ochrzczony, i modlił się, niebo się otwarło,
lk_03:22 i zstąpił nań Duch Święty w postaci cielesnej jako gołębica, i rozległ się głos z nieba: Tyś jest Syn mój miły, w tobie upodobałem sobie.
lk_03:23 Sam zaś Jezus rozpoczynając, był w latach około trzydziestu, jak mniemano, syn Józefa, który był Helego, który był Mattata,
lk_03:24 który był Lewiego, który był Melchiego, który był Jannaja, który był Józefa,
lk_03:25 który był Mattatiasza, który był Amosa, który był Nahuma, który był Hesliego, który był Naggaja,
lk_03:26 który był Mahata, który był Mattatiasza, który był Semeja, który był Józefa, który był Judy,
lk_03:27 który był Joanna, który był Resy, który był Zorobabela, który był Salatiela, który był Neriego,
lk_03:28 który był Melchiego, który był Addeja, który był Kosama, który był Elmadama, który był Hera,
lk_03:29 który był Jezusa, który był Eliezera, który był Joryma, który był Mattata, który był Lewiego,
lk_03:30 który był Symeona, który był Judy, który był Józefa, który był Arama, który był Esrona, który był Jony, który był Eliakima,
lk_03:31 który był Meleasza, który był Menny, który był Mattata, który był Natana, który był Dawida,
lk_03:32 który był Jessego, który był Obeda, który był Booza, który był Salmona,
lk_03:33 który był Aminadaba, który był Arama, który był Esroma, który był Faresa,
lk_03:34 który był Judy, który był Jakuba, który był Izaaka, który był Abrahama, który był Tarego, który był Nachora,
lk_03:35 który był Saruga, który był Ragaua, który był Falega, który był Hebera, który był Salego, który był Kainana,
lk_03:36 który był Arfaksada, który był Sema, który był Noego, który był Lamecha,
lk_03:37 który był Matusali, który był Enocha, który był Jareda, który był Malaleela, który był Kainana,
lk_03:38 który był Henosa, który był Seta, który był Adama, który był Boży.
lk_04:01 Jezus zaś pełen Ducha Świętego, wrócił się od Jordanu, i był prowadzony przez Ducha na pustynię
lk_04:02 dni czterdzieści, i był przez diabła kuszony. A nie jadł nic w owe dni; i gdy one się skończyły, łaknął.
lk_04:03 Rzekł mu zaś diabeł: Jeśliś jest Synem Bożym, powiedz kamieniowi temu, aby stał się chlebem.
lk_04:04 I odpowiedział mu Jezus: Napisane jest: „Nie samym chlebem żyje człowiek, ale wszelkim słowem Bożym.”
lk_04:05 I zawiódł go diabeł na górę wysoką, i ukazał mu w okamgnieniu wszystkie królestwa całego świata.
lk_04:06 I rzekł mu: Tobie dam całą tę potęgę i chwałę ich; bo mnie są oddane, a daję je, komu chcę.
lk_04:07 Jeśli więc ty pokłonisz się przede mną, będą twoje wszystkie.
lk_04:08 A odpowiadając Jezus, rzekł mu: Napisane jest: „Panu Bogu twemu będziesz się kłaniał, i jemu samemu służył.”
lk_04:09 I zawiódł go do Jeruzalem, a postawił go na ganku świątyni, i rzekł mu: Jeśli jesteś Synem Bożym, rzuć się stąd na dół;
lk_04:10 albowiem napisane jest: „Że aniołom swoim rozkazał o tobie, aby cię strzegli.”
lk_04:11 I że „cię na ręku nosić będą, byś przypadkiem nie zranił o kamień nogi twojej.”
lk_04:12 A odpowiadając Jezus, rzekł mu: Powiedziane jest: „Nie będziesz kusił Pana Boga twego.”
lk_04:13 A skończywszy całe kuszenie, diabeł odszedł od niego aż do czasu.
lk_04:14 A Jezus powrócił w mocy Ducha do Galilei. I rozeszła się o nim sława po wszystkiej krainie.
lk_04:15 A on nauczał w synagogach ich, i był wielce sławiony przez wszystkich.
lk_04:16 I przyszedł do Nazaretu, gdzie był wychowany, i wszedł zwyczajem swoim w dzień sobotni do synagogi i powstał, by czytać.
lk_04:17 I podano mu księgę Izajasza proroka. A rozwinąwszy księgę, znalazł miejsce, gdzie było napisane:
lk_04:18 „Duch Pański nade mną: dlatego mnie namaścił, abym opowiadał ewangelię ubogim; posłał mnie, abym uzdrowił skruszonych w sercu,
lk_04:19 abym opowiadał więźniom wyzwolenie i ślepym przejrzenie, żebym wypuścił na wolność znękanych, i opowiadał rok Pański przyjemny i dzień odpłaty,”
lk_04:20 A zwinąwszy księgę, oddał słudze, i usiadł. A oczy wszystkich w synagodze były nań zwrócone.
lk_04:21 I począł do nich mówić: I dziś spełniło się to Pismo w uszach waszych.
lk_04:22 A wszyscy mu przyświadczali i dziwili się wdzięcznym słowom, które wychodziły z ust jego i mówili: Czyż to nie jest syn Józefa?
lk_04:23 I rzekł im: Pewnie mi powiecie tę przypowieść: Lekarzu, ulecz samego siebie. Jako wielkie rzeczy słyszeliśmy, że uczyniłeś w Kafarnaum, takie też uczyń i tu, w ojczyźnie twojej.
lk_04:24 I rzekł: Zaprawdę wam powiadam, że żaden prorok nie jest przyjęty w ojczyźnie swojej.
lk_04:25 Po prawdzie wam mówię, że wiele wdów było za dni Eliaszowych w Izraelu, gdy było zamknięte niebo przez trzy lata i sześć miesięcy, gdy był wielki głód po całej ziemi;
lk_04:26 a do żadnej z nich nie był posłany Eliasz, tylko do niewiasty wdowy w Sarepcie Sydońskiej.
lk_04:27 I wielu trędowatych było w Izraelu za Elizeusza proroka, a żaden z nich nie został oczyszczony, tylko Naaman Syryjczyk.
lk_04:28 A słysząc to, wszyscy w synagodze zapłonęli gniewem.
lk_04:29 I wstali, i wyrzucili go z miasta, i wyprowadzili go aż na wierzch góry, na której ich miasto było zbudowane, aby go strącić.
lk_04:30 On zaś oddalił się, przeszedłszy przez środek ich.
lk_04:31 I zeszedł do Kafarnaum, miasta galilejskiego, i tam ich nauczał w szabaty.
lk_04:32 I zdumiewali się nad nauką jego, bo władzą tchnęła jego mowa.
lk_04:33 A w synagodze był człowiek, mający czarta nieczystego, i zawołał wielkim głosem,
lk_04:34 mówiąc: Ach, co ci do nas, Jezusie Nazareński? Przyszedłeś zgubić nas? Znam cię, ktoś jest, Święty Boży.
lk_04:35 I zgromił go Jezus, mówiąc: Zamilknij, a wyjdź z niego. A czart rzuciwszy go na środek, wyszedł z niego, i nic mu nie zaszkodził.
lk_04:36 I padł strach na wszystkich, i rozmawiali między sobą mówiąc: Cóż to za nauka, że z władzą i mocą rozkazuje duchom nieczystym, a wychodzą?
lk_04:37 i rozchodziła się sława o nim po wszystkich miejscach okolicznych.
lk_04:38 A powstawszy Jezus z synagogi, wszedł do domu Szymona. Świekra zaś Szymona była trawiona wielką gorączką, i prosili go za nią.
lk_04:39 I stanąwszy nad nią, rozkazał gorączce, i opuściła ją. A natychmiast wstawszy, służyła im.
lk_04:40 Gdy zaś słońce zaszło, wszyscy, którzy mieli chorych na różne niemoce, przyprowadzali ich do niego, a on na każdego z osobna kładąc ręce, uzdrawiał ich.
lk_04:41 Wychodziły zaś z wielu czarty, wołając i mówiąc: Ty jesteś Syn Boży. A łając, nie pozwalał im mówić, iż wiedzieli, że on jest Chrystusem.
lk_04:42 Gdy zaś dzień nastał wyszedłszy, odszedł na miejsce pustynne, a rzesze go szukały. I przyszły aż do niego, i zatrzymywały go, aby nie odchodził od nich.
lk_04:43 A on im rzekł: Że potrzeba, abym i innym miastom opowiadał królestwo Boże; bo na to jestem posłany.
lk_04:44 I nauczał w synagogach galilejskich.
lk_05:01 I stało się gdy cisnęły się doń rzesze, by słuchać słowa Bożego, a on stał nad jeziorem Genezaret.
lk_05:02 I ujrzał dwie łodzie, stojące przy jeziorze, a rybacy wyszli byli, i płukali sieci.
lk_05:03 Wszedłszy zaś w jedną łódź, która była Szymonowa, prosił go, żeby trochę odjechał od ziemi. A usiadłszy, uczył rzesze z łodzi.
lk_05:04 Gdy zaś przestał mówić, rzekł do Szymona: Zajedź na głębię, i zapuśćcie sieci wasze na połów.
lk_05:05 A Szymon odpowiadając, rzekł mu: Nauczycielu! Przez całą noc pracując, nic nie ułowiliśmy; wszakże na słowo twoje zapuszczę sieć.
lk_05:06 A gdy to uczynili, zagarnęli ryb mnóstwo wielkie, i rwała się ich sieć.
lk_05:07 I skinęli na towarzyszów, którzy byli w drugiej łodzi, aby przybyli, i dopomogli im. I przybyli, i napełnili obie łódki, tak że się prawie zanurzały.
lk_05:08 Co widząc Szymon Piotr, przypadł do kolan Jezusowych, mówiąc: Wyjdź ode mnie, bo jestem człowiek grzeszny, Panie.
lk_05:09 Albowiem zdumienie ogarnęło go i wszystkich, co przy nim byli, z połowu ryb, które schwytali.
lk_05:10 A także Jakuba i Jana, synów Zebedeuszowych, którzy byli towarzyszami Szymona. I rzekł Jezus do Szymona: Nie bój się, odtąd już ludzi łowić będziesz.
lk_05:11 A wyciągnąwszy łodzie na ziemię, opuściwszy wszystko, poszli za nim.
lk_05:12 I stało się gdy był w jednym mieście, a oto człowiek pełen trądu; a ujrzawszy Jezusa, i padłszy na oblicze, prosił go, mówiąc: Panie! Jeśli chcesz, możesz mnie oczyścić.
lk_05:13 I wyciągnąwszy rękę, dotknął się go, mówiąc: Chcę, bądź oczyszczony. I natychmiast ustąpił trąd z niego.
lk_05:14 A on mu przykazał, aby nikomu nie mówił; ale: Idź, ukaż się kapłanowi, i ofiaruj za oczyszczenie twoje, jak rozkazał Mojżesz, na świadectwo im.
lk_05:15 Wieść zaś rozchodziła się coraz więcej o nim i gromadziły się wielkie rzesze, aby słuchać i znaleźć uzdrowienie z niemocy swoich.
lk_05:16 A on usuwał się na pustynię, i modlił się.
lk_05:17 I stało się dnia jednego, a on siedział, ucząc. I siedzieli faryzeusze i doktorowie zakonni, którzy przyszli ze wszystkich miasteczek Galilei i Judei i z Jeruzalem, a moc Pańska była ku uzdrowieniu ich.
lk_05:18 I oto mężowie niosący na łożu człowieka, który był paralitykiem; i próbowali go wnieść i postawić przed nim.
lk_05:19 A nie znalazłszy, którędyby go wnieść, z powodu rzeszy, weszli na dach, i przez dachówki spuścili go z łożem na środek przed Jezusa.
lk_05:20 A on widząc ich wiarę, rzekł: Człowiecze, odpuszczają ci się grzechy twoje.
lk_05:21 I poczęli myśleć doktorowie i faryzeusze, mówiąc: Któż jest ten, co mówi bluźnierstwa? Któż może odpuszczać grzechy, jeśli nie sam Bóg?
lk_05:22 Jezus zaś poznawszy myśli ich, odpowiadając, rzekł do nich: Cóż myślicie w sercach waszych?
lk_05:23 Cóż jest łatwiej powiedzieć: Odpuszczają ci się grzechy, czy też powiedzieć: Wstań, a chodź?
lk_05:24 Lecz abyście wiedzieli, że Syn Człowieczy ma władzę na ziemi odpuszczać grzechy, (rzekł paralitykowi): Tobie mówię, wstań. Weź łoże swoje, i idź do domu swego.
lk_05:25 A natychmiast wstawszy przed nimi, wziął łoże, na którym leżał, i poszedł do domu swego, wielbiąc Boga. I zdumienie ogarnęło wszystkich, i wielbili Boga.
lk_05:26 I napełnili się bojaźnią, mówiąc: Żeśmy dzisiaj dziwy widzieli.
lk_05:27 A potem wyszedł, i ujrzał celnika, imieniem Lewi, siedzącego przy cle, i rzekł mu: Pójdź za mną.
lk_05:28 A opuściwszy wszystko, wstawszy, poszedł za nim.
lk_05:29 I sprawił mu Lewi wielką ucztę w domu swoim; a była wielka rzesza celników i innych, którzy z nim siedzieli u stołu.
lk_05:30 I szemrali faryzeusze i doktorowie ich, mówiąc do uczniów jego: Czemu z celnikami i z grzesznikami jecie i pijecie?
lk_05:31 A Jezus odpowiadając, rzekł do nich: Nie potrzebują zdrowi lekarza, ale ci, którzy źle się mają.
lk_05:32 Nie przyszedłem wzywać sprawiedliwych, ale grzesznych do pokuty.
lk_05:33 Lecz oni rzekli do niego: Czemu uczniowie Jana, a także i faryzeuszów, poszczą często i modlitwy czynią, a twoi jedzą i piją?
lk_05:34 A on im rzekł: Czy możecie sprawić, żeby goście weselni pościli, póki z nimi jest oblubieniec?
lk_05:35 Lecz przyjdą dni, gdy oblubieniec będzie wzięty od nich, wtedy pościć będą w owe dni.
lk_05:36 Powiedział im też podobieństwo: Nikt nie przyszywa płata od sukni nowej do starej szaty; bo inaczej i nową obedrze, i starej nie przystoi płat od nowej.
lk_05:37 I nikt nie leje nowego wina w stare bukłaki, bo inaczej wino nowe rozsadzi bukłaki, i samo wyciecze, a bukłaki zniszczeją.
lk_05:38 Ale nowe wino trzeba lać w nowe bukłaki; a tak jedno i drugie się zachowa.
lk_05:39 I nikt pijąc stare, nie chce zaraz nowego, bo mówi: lepsze jest stare.
lk_06:01 I stało się w szabat wtóropierwszy, gdy szedł przez zboża, uczniowie rwali kłosy, i jedli wycierając rękami.
lk_06:02 Niektórzy zaś z faryzeuszów mówili im: cóż czynicie, czego się nie godzi w szabat?
lk_06:03 A Jezus odpowiadając, rzekł do nich: Czyście i tego nie czytali, co uczynił Dawid, gdy sam łaknął, i ci, co z nim byli?
lk_06:04 Jak wszedł do domu Bożego, i wziął chleby pokładne, i jadł, i dał tym, którzy z nim byli, choć nie godzi się ich jeść, tylko samym kapłanom?
lk_06:05 I mówił im: Że Syn Człowieczy jest Panem szabatu.
lk_06:06 Stało się zaś i w inny szabat, że wszedł do synagogi i uczył. A był tam człowiek, który miał prawą rękę uschłą.
lk_06:07 I podpatrywali doktorowie i faryzeusze, czy w szabat będzie uzdrawiał, aby znaleźć, o co by go oskarżyć.
lk_06:08 A on znał myśli ich, i rzekł człowiekowi, który miał rękę uschłą: Wstań, a stań w pośrodku. I powstawszy, stanął.
lk_06:09 I rzekł do nich Jezus: Pytam was, czy godzi się w szabaty czynić dobrze, czy też źle, życie ocalić, czy stracić?
lk_06:10 A spojrzawszy po wszystkich, rzekł człowiekowi: Wyciągnij rękę twoją. I wyciągnął. I została przywrócona ręka jego.
lk_06:11 Ich zaś ogarnął szał i umawiali się między sobą, co by uczynić Jezusowi.
lk_06:12 Stało się też w owe dni, odszedł na górę modlić się, i nocował na modlitwie Bożej.
lk_06:13 A gdy nastał dzień, przywołał uczniów swoich, i wybrał z nich dwunastu, i nazwał ich apostołami:
lk_06:14 Szymona, którego nazwał Piotrem, i Andrzeja, brata jego, Jakuba i Jana, Filipa i Bartłomieja,
lk_06:15 Mateusza i Tomasza, Jakuba Alfeuszowego i Szymona, którego zowią Zelotą,
lk_06:16 i Judę Jakubowego, i Judasza Iszkariota, który był zdrajcą.
lk_06:17 A zeszedłszy z nimi, stanął na polu i rzesza uczniów jego, i wielkie mnóstwo ludu z całej Judei, i z Jeruzalem, i z nad morza, i z Tyru, i z Sydonu,
lk_06:18 którzy przyszli go słuchać, i być uzdrowieni z niemocy swoich. I ci, co byli dręczeni od duchów nieczystych, byli uzdrawiani.
lk_06:19 Cała zaś rzesza starała się go dotknąć, bo moc wychodziła z niego, i uzdrawiała wszystkich.
lk_06:20 A on podniósłszy oczy na uczniów swoich, mówił: Błogosławieni ubodzy, bo wasze jest królestwo Boże.
lk_06:21 Błogosławieni, którzy teraz łakniecie, bo będziecie nasyceni. Błogosławieni, którzy teraz płaczecie, bo śmiać się będziecie.
lk_06:22 Błogosławieni będziecie, gdy będą was ludzie nienawidzić i gdy was wyłączą, i będą wam złorzeczyć, a imię wasze jako złe będą zniesławiać dla Syna Człowieczego.
lk_06:23 Weselcie się dnia owego, i radujcie się, bo oto zapłata wasza obfita jest w niebie; podobnie bowiem ojcowie ich czynili prorokom.
lk_06:24 Wszakże biada wam bogaczom, bo macie pociechę waszą.
lk_06:25 Biada wam, którzy jesteście nasyceni, albowiem łaknąć będziecie. Biada wam, którzy się teraz śmiejecie, bo będziecie narzekać i płakać.
lk_06:26 Biada, kiedy o was dobrze mówić będą ludzie; podobnie bowiem ojcowie ich czynili fałszywym prorokom.
lk_06:27 Ale wam, którzy słuchacie, powiadam: Miłujcie nieprzyjaciół waszych, czyńcie dobrze tym, co was nienawidzą.
lk_06:28 Błogosławcie tym, co was przeklinają, a módlcie się za tych, którzy was potwarzają.
lk_06:29 I kto cię uderzy w policzek, nadstaw mu i drugi, a temu, który bierze ci płaszcz, nie wzbraniaj i sukni.
lk_06:30 I każdemu, kto cię prosi, daj, a kto bierze, co twojego jest, nie upominaj się.
lk_06:31 A jak chcecie, aby wam ludzie czynili, tak i wy im czyńcie.
lk_06:32 A jeśli miłujecie tych, którzy was miłują, jakąż macie zasługę? Albowiem i grzesznicy miłują tych, co ich kochają.
lk_06:33 A jeśli dobrze czynicie tym, którzy wam dobrze czynią, jakąż macie zasługę? Albowiem i grzesznicy to czynią.
lk_06:34 A jeśli pożyczacie tym, od których spodziewacie się odebrać, jakąż macie zasługę? Albowiem i grzesznicy grzesznikom pożyczają, aby tyleż odebrali.
lk_06:35 Ale wy miłujcie nieprzyjaciół waszych, czyńcie dobrze i pożyczajcie, niczego stąd się nie spodziewając; i wielka będzie zapłata wasza, a będziecie dziećmi Najwyższego: albowiem on łaskawy jest dla niewdzięcznych, i złych.
lk_06:36 Bądźcie więc miłosierni, jak i Ojciec wasz miłosierny jest.
lk_06:37 Nie sądźcie, a nie będziecie sądzeni. Nie potępiajcie, a nie będziecie potępieni. Odpuszczajcie a będzie wam odpuszczone.
lk_06:38 Dawajcie, a będzie wam dane: miarę dobrą i natłoczoną i potrzęsioną i opływającą dadzą w zanadrze wasze. Wszak tą samą miarą, którą mierzycie, będzie wam odmierzone.
lk_06:39 A powiedział im i podobieństwo: Czy może ślepy ślepego prowadzić? Czy nie wpadną obydwaj w dół?
lk_06:40 Nie jest uczeń nad mistrza; lecz każdy będzie doskonały, jeżeli będzie jako mistrz jego.
lk_06:41 A cóż widzisz źdźbło w oku brata twego, belki zaś, która jest w oku twoim nie spostrzegasz?
lk_06:42 Albo jak możesz mówić bratu twemu: Bracie, pozwól, że wyrzucę źdźbło z oka twego, sam belki w oku swoim nie widząc? Obłudniku, wyrzuć pierwej belkę z oka swego, a wtedy przejrzysz, aby wyjąć źdźbło z oka brata twego!
lk_06:43 Albowiem nie ma drzewa dobrego, które by rodziło złe owoce, ani drzewa złego, które by rodziło owoc dobry.
lk_06:44 Każde bowiem drzewo z owocu swego bywa poznawane: bo nie zbierają z ciernia fig, ani z głogu nie zbierają winnych jagód.
lk_06:45 Człowiek dobry z dobrego skarbu serca swego wynosi dobre, a zły człowiek ze złego skarbu wynosi złe; albowiem z obfitości serca usta mówią.
lk_06:46 Czemuż to mnie nazywacie: Panie, Panie, a nie czynicie tego, co powiadam?
lk_06:47 Wszelki, który przychodzi do mnie, a słucha słów moich, i wypełnia je, pokażę wam, komu jest podobny.
lk_06:48 Podobny jest do człowieka budującego dom, który wykopał głęboko, i założył fundament na skale, a gdy nadeszła powódź, uderzyła rzeka o ten dom, a nie mogła go poruszyć, bo był założony na skale.
lk_06:49 Lecz ten, który słucha, a nie czyni, podobny jest do człowieka, który buduje dom swój na ziemi bez fundamentu, o który uderzyła rzeka, i natychmiast upadł, i stał się upadek tego domu wielki.
lk_07:01 A gdy dokończył wszystkich mów swoich wobec słuchającego ludu, wszedł do Kafarnaum.
lk_07:02 Sługa zaś pewnego setnika, źle się mając, był umierający; a był mu on drogi.
lk_07:03 A usłyszawszy o Jezusie, posłał do niego starszych żydowskich, prosząc go, aby przyszedł, i uzdrowił sługę jego.
lk_07:04 Lecz oni przyszedłszy do Jezusa, prosili go usilnie, mówiąc mu: Iż godzien jest, abyś mu to uczynił.
lk_07:05 Albowiem naród nasz miłuje, i on zbudował nam synagogę.
lk_07:06 Jezus zaś poszedł z nimi. A gdy już niedaleko był od domu, posłał do niego setnik przyjaciół, mówiąc: Panie, nie trudź się, bo nie jestem godzien, abyś wszedł pod dach mój.
lk_07:07 Dlatego też i sam nie miałem się za godnego, aby przyjść do ciebie; ale powiedz słowo, a będzie uzdrowiony sługa mój.
lk_07:08 Gdyż i ja jestem człowiek pod władzą postawiony, mający pod sobą żołnierzy, i mówię temu: idź, a idzie; a drugiemu: przyjdź, i przychodzi: a słudze mojemu uczyń to, i czyni.
lk_07:09 Co usłyszawszy Jezus zadziwił się, i obróciwszy się, rzekł rzeszom za sobą idącym: Zaprawdę powiadam wam, nie znalazłem tak wielkiej wiary nawet w Izraelu.
lk_07:10 A wróciwszy się do domu ci, co byli posłani, znaleźli sługę, który chorował, zdrowego.
lk_07:11 I Stało się, potem szedł do miasta, które zowią Naim, a z nim szli uczniowie jego i rzesza wielka.
lk_07:12 Gdy się zaś przybliżył ku bramie miejskiej, oto wynoszono umarłego, jedynego syna matki jego, a była to wdowa, i wielka rzesza z miasta była z nią.
lk_07:13 A gdy ujrzał ją Pan, miłosierdziem wzruszony nad nią, rzekł jej: Nie płacz!
lk_07:14 I przystąpił i dotknął się mar (a ci, co nieśli, stanęli), i rzekł: Młodzieńcze! Tobie mówię, wstań!
lk_07:15 I usiadł ten, który był umarły, i począł mówić, i oddał go matce jego.
lk_07:16 I zdjął wszystkich strach, i wielbili Boga, mówiąc: Że prorok wielki powstał między nami, i że Bóg nawiedził lud swój.
lk_07:17 I rozeszła się o nim ta wieść po całej Judei i po wszystkiej okolicznej krainie.
lk_07:18 I oznajmili o tym wszystkim Janowi uczniowie jego.
lk_07:19 A Jan wezwał dwóch spośród uczniów swoich, i posłał do Jezusa, mówiąc: Ty jesteś tym, który ma przyjść, czy też innego czekamy?
lk_07:20 Gdy zaś przyszli do niego ci mężowie, rzekli: Jan Chrzciciel posłał nas do ciebie, mówiąc: Ty jesteś tym, który ma przyjść, czy też innego czekamy?
lk_07:21 (W tej też godzinie uzdrowił wielu od niemocy i chorób i od złych duchów, a wielu ślepym wzrok przywrócił).
lk_07:22 A odpowiadając, rzekł im: Idźcie i donieście Janowi, coście słyszeli i widzieli; „Że ślepi widzą, chromi chodzą, trędowaci bywają oczyszczeni, głusi słyszą, umarli zmartwychwstają, ubogim ewangelia bywa opowiadana.”
lk_07:23 A błogosławiony jest, który się ze mnie nie zgorszy.
lk_07:24 I gdy posłowie Janowi odeszli, począł mówić o Janie do rzeszy: Cóżeście wyszli widzieć na pustyni? Trzcinę chwiejącą się od wiatru?
lk_07:25 Ale coście wyszli widzieć? Człowieka w miękkie szaty obleczonego? Oto ci, co są w kosztownej odzieży i w rozkoszach, w domach królewskich są.
lk_07:26 Ale coście wyszli widzieć? Proroka? Zaiste powiadam wam i więcej niż proroka.
lk_07:27 Ten jest, o którym napisane jest: „Oto posyłam Anioła mego przed obliczem twoim, który zgotuje drogę twoją przed tobą.”
lk_07:28 Albowiem powiadam wam: Nie ma między narodzonymi z niewiast większego proroka nad Jana Chrzciciela; ale kto mniejszy jest w królestwie Bożym, większy jest, niźli on.
lk_07:29 A słysząc lud wszystek i celnicy, oddali cześć Bogu, przyjmując chrzest Janowy.
lk_07:30 Ale faryzeusze i biegli w Zakonie wzgardzili zamiarem Bożym względem siebie, nie przyjmując chrztu od niego.
lk_07:31 I rzekł Pan: Do kogóż więc przyrównam ludzi plemienia tego, a komu są podobni?
lk_07:32 Podobni są chłopiętom na rynku siedzącym i wołającym jedni do drugich i mówiącym: Graliśmy wam na piszczałkach, a nie tańczyliście; zawodziliśmy, a nie płakaliście.
lk_07:33 Gdyż Jan Chrzciciel przyszedł, nie jedząc chleba ani nie pijąc wina, a mówicie: Czarta ma.
lk_07:34 Przyszedł Syn Człowieczy jedząc i pijąc, a mówicie: Oto człowiek obżerca i winopilca, przyjaciel celników i grzeszników.
lk_07:35 I usprawiedliwiona jest mądrość od wszystkich synów swoich.
lk_07:36 Pewien zaś faryzeusz prosił go, aby z nim jadł. I wszedłszy w dom faryzeusza, zasiadł do stołu.
lk_07:37 A oto niewiasta, która była w mieście grzesznicą, skoro dowiedziała się, że siedzi u stołu w domu faryzeusza, przyniosła słoik alabastrowy olejku;
lk_07:38 i stanąwszy z tyłu u nóg jego, poczęła łzami polewać nogi jego, a włosami głowy swojej wycierała, i całowała nogi jego, i olejkiem namaszczała.
lk_07:39 A widząc faryzeusz, który go był zaprosił, rzekł sam do siebie, mówiąc: Gdyby ten był prorokiem, przecieżby wiedział, kto i jaka jest ta niewiasta, która się go dotyka: że jest grzesznicą.
lk_07:40 A Jezus odpowiadając, rzekł do niego: Szymonie, mam ci coś powiedzieć.
lk_07:41 On zaś rzekł: Mistrzu, powiedz. Dwóch dłużników miał pewien wierzyciel: jeden winien był pięćset denarów, a drugi pięćdziesiąt.
lk_07:42 Lecz gdy oni nie mieli skąd oddać, darował obydwom; któryż więc bardziej go miłuje?
lk_07:43 Szymon odpowiadając, rzekł: Mniemam, że ten, któremu więcej darował. A on mu powiedział: Dobrześ rozsądził.
lk_07:44 I zwróciwszy się do niewiasty, rzekł Szymonowi: Widzisz tę niewiastę? Wszedłem do domu twego, nie dałeś wody na nogi moje, a ona łzami oblała nogi moje, i włosami swymi otarła.
lk_07:45 Nie dałeś mi pocałunku, a ona odkąd weszła, nie przestała całować nóg moich.
lk_07:46 Nie namaściłeś oliwą głowy mojej, ta zaś namaściła olejkiem nogi moje.
lk_07:47 Przeto powiadam ci: Odpuszcza się jej wiele grzechów, gdyż wielce umiłowała; a komu mniej odpuszczają, mniej miłuje.
lk_07:48 I rzekł do niej: Odpuszczają ci się grzechy.
lk_07:49 I poczęli współsiedzący mówić między sobą: Któż jest ten, który i grzechy odpuszcza?
lk_07:50 I rzekł do niewiasty: Wiara twoja cię zbawiła, idź w pokoju.
lk_08:01 I stało się potem, a on chodził po miastach i miasteczkach, każąc i przepowiadając królestwo Boże, a dwunastu z nim,
lk_08:02 i niektóre niewiasty, które były uzdrowione od złych duchów i od chorób: Maria, którą zowią Magdaleną, z której wyszło było siedmiu czartów,
lk_08:03 i Joanna, żona Chuzy, zarządcy dóbr Heroda, i Zuzanna i wiele innych, które mu służyły z majętności swoich.
lk_08:04 Gdy zaś wielka rzesza schodziła się i z miast spieszyli do niego, rzekł przez podobieństwo:
lk_08:05 Wyszedł który sieje, siać nasienie swoje. A gdy siał, jedno upadło koło drogi, i zdeptane zostało, a ptaki niebieskie wydziobały je.
lk_08:06 A drugie upadło na opokę, a gdy wzeszło, uschło, bo nie miało wilgoci.
lk_08:07 A inne padło między ciernie, a gdy ciernie razem wzrosły, przydusiły je.
lk_08:08 A inne padło na ziemię dobrą; a gdy wzrosło, wydało owoc stokrotny. To mówiąc, wołał: Kto ma uszy ku słuchaniu, niechaj słucha.
lk_08:09 I pytali go uczniowie jego, co by to była za przypowieść?
lk_08:10 A on im rzekł: Wam dane jest znać tajemnice królestwa Bożego, a innym przez przypowieści, aby widząc nie widzieli, a słysząc nie rozumieli.
lk_08:11 Jest zaś ta przypowieść: Nasieniem jest słowo Boże.
lk_08:12 A którzy koło drogi są, ci są, co słuchają, a potem przychodzi diabeł i wybiera słowo z serca ich, aby uwierzywszy nie byli zbawieni.
lk_08:13 A którzy na opokę, ci są, którzy gdy usłyszą, z weselem przyjmują słowo, ale korzenia nie mają; ci do czasu wierzą, i w czasie próby odstępują.
lk_08:14 Które zaś padło między ciernie, ci są, którzy usłyszeli, a odszedłszy, od trosk i bogactw i rozkoszy życia bywają zaduszeni, i nie przynoszą owocu.
lk_08:15 A które na ziemię dobrą, ci są, co dobrym a wybornym sercem usłyszawszy, zachowują słowo, i owoc przynoszą w cierpliwości.
lk_08:16 Nikt zaś, zapaliwszy świecę, nie nakrywa jej naczyniem, ani stawia pod łóżko, ale stawia na świeczniku, aby ci, co wchodzą, widzieli światło.
lk_08:17 Nie ma bowiem tajemnej rzeczy, która by się wyjawić nie miała, ani skrytej, która by poznana nie była, i na jaw nie wyszła.
lk_08:18 A więc uważajcie, jak słuchać macie; albowiem kto ma, będzie mu dane; a kto nie ma, i to, co sądzi, że ma, będzie mu odjęte.
lk_08:19 I przyszli do niego matka i bracia jego, ale nie mogli do niego przystąpić z powodu ciżby.
lk_08:20 I oznajmiono mu: Matka twoja i bracia twoi stoją przed domem, chcąc cię widzieć.
lk_08:21 A on odpowiadając, rzekł im: Matką moją i braćmi moimi są ci, którzy słuchają słowa Bożego i czynią je.
lk_08:22 Stało się zaś dnia jednego, a on wstąpił w łódkę i uczniowie jego. I rzekł do nich: Przeprawmy się za jezioro. I odbili od brzegu.
lk_08:23 A gdy oni płynęli usnął. I przyszła nawałnica wiatru na jezioro, i zalewało ich, i byli w niebezpieczeństwie.
lk_08:24 A przystąpiwszy, zbudzili go, mówiąc: Mistrzu, giniemy! A on wstawszy, złajał wiatr i nawałnicę wody, i uspokoiły się, i stała się cisza.
lk_08:25 I rzekł im: Gdzież jest wiara wasza? A oni. bojąc się, mówili ze zdziwieniem jeden do drugiego: Kto mniemasz, jest ten, że i wiatrom i morzu rozkazuje, a słuchają go?
lk_08:26 I popłynęli do krainy Gerazeńczyków, która jest naprzeciw Galilei.
lk_08:27 A gdy wyszedł na ląd, zabiegł mu pewien człowiek, co miał czarta już od dawnego czasu, i nie nosił odzienia, i nie mieszkał w domu, ale w grobach.
lk_08:28 Ten, gdy ujrzał Jezusa, upadł przed nim i zawoławszy wielkim głosem, mówił: Co ci do mnie, Jezusie, Synu Boga Najwyższego? Proszę cię, nie dręcz mnie.
lk_08:29 Rozkazywał bowiem duchowi nieczystemu, aby wyszedł z człowieka. Od dawnego bowiem czasu porywał go, i wiązano go łańcuchami, i w pętach strzeżono; a on zerwawszy więzy, bywał pędzony od czarta na pustynię.
lk_08:30 Jezus zaś spytał go, mówiąc: Jakie masz imię? A on odpowiedział: Legion: bo weszło było wielu czartów w niego.
lk_08:31 I prosili go, aby im nie kazał iść do przepaści.
lk_08:32 A było tam stado wielu wieprzów, pasących się na górze; i prosili go, aby im pozwolił w nie wejść; i pozwolił im.
lk_08:33 Wyszli tedy czarci z człowieka i weszli w wieprze, i stado pędem wpadło z urwistego brzegu w jezioro, i utonęło.
lk_08:34 A gdy pasterze ujrzeli, co się stało, uciekli, i dali znać do miasta i do wiosek.
lk_08:35 I wyszli oglądać, co się stało, i przyszli do Jezusa; i znaleźli człowieka, z którego wyszły czarty, siedzącego, ubranego i ze zdrowym umysłem, u nóg jego, i zlękli się.
lk_08:36 I opowiedzieli im też ci, którzy widzieli, jak wybawiony został od legionu.
lk_08:37 I prosił go cały lud krainy Gerazeńczyków, aby odszedł od nich; bo byli wielkim strachem zdjęci. A on wsiadłszy do łodzi, odjechał z powrotem.
lk_08:38 I prosił go człowiek, z którego wyszli byli czarci, aby mógł być przy nim.
lk_08:39 Ale Jezus odprawił go, mówiąc: Wróć się do domu twego, a opowiadaj, jak wielkie rzeczy Bóg ci uczynił. I poszedł po całym mieście, opowiadając, jak wielkie rzeczy uczynił mu Jezus.
lk_08:40 Stało się zaś, gdy się wrócił Jezus, przyjęła go rzesza, bo wszyscy nań czekali.
lk_08:41 A oto przyszedł mąż imieniem Jair, a był on przełożonym synagogi; i upadł do nóg Jezusowych, prosząc go, aby przyszedł do domu jego,
lk_08:42 bo miał córkę jedyną, około lat dwunastu, a ta umierała. I zdarzyło się, gdy szedł, cisnęły się nań rzesze.
lk_08:43 A pewna niewiasta, która miała krwotok od lat dwunastu, i wydała była na lekarzy całą swą majętność, a od żadnego nie mogła być uleczona,
lk_08:44 przystąpiła z tyłu, i dotknęła się kraju szaty jego, a natychmiast ustał jej krwotok.
lk_08:45 I rzekł Jezus: Kto jest, co się mnie dotknął? Gdy się zaś wszyscy wypierali, rzekł Piotr i ci, którzy z nim byli: Mistrzu! Rzesze ściskają się i tłoczą, a ty mówisz: Kto się mnie dotknął?
lk_08:46 A Jezus rzekł: Dotknął się mnie ktoś, bo ja wiem, że moc wyszła ze mnie.
lk_08:47 Niewiasta zaś widząc, że się nie ukryła, drżąc przyszła, i upadła do nóg jego; i dla jakiej przyczyny się go dotknęła, oznajmiła wobec całego ludu i jak natychmiast uzdrowiona została.
lk_08:48 Lecz on jej powiedział: Córko, wiara twoja cię uzdrowiła, idź w pokoju.
lk_08:49 Gdy on jeszcze mówił, przyszedł ktoś do przełożonego synagogi, mówiąc mu: Że umarła córka twoja, nie trudź go.
lk_08:50 A Jezus usłyszawszy to słowo, odpowiedział ojcu dzieweczki: Nie bój się, wierz tylko, a będzie zdrowa.
lk_08:51 I wszedłszy w dom, nie pozwolił nikomu wejść ze sobą tylko Piotrowi i Jakubowi i Janowi i ojcu i matce dzieweczki.
lk_08:52 Wszyscy zaś płakali, i żałowali jej; lecz on rzekł: Nie płaczcie! Nie umarła dzieweczka, ale śpi.
lk_08:53 I śmiali się z niego, wiedząc, że była umarła.
lk_08:54 A on ująwszy ją za rękę, zawołał, mówiąc: Dzieweczko, wstań!
lk_08:55 I wrócił się duch jej, i zaraz wstała; i rozkazał, aby jej dano jeść.
lk_08:56 I zdumieli się rodzice jej, a on im nakazał, aby nikomu nie opowiadali, co się stało.
lk_09:01 Zwoławszy zaś dwunastu apostołów, dał im moc i władzę nad wszystkimi czartami, i żeby uzdrawiali choroby.
lk_09:02 I posłał ich przepowiadać królestwo Boże i uzdrawiać niemocnych.
lk_09:03 I rzekł do nich: Nie bierzcie nic na drogę, ani laski, ani torby podróżnej, ani chleba, ani pieniędzy, ani nie miejcie po dwie suknie.
lk_09:04 A do któregokolwiek domu wejdziecie, tam mieszkajcie, i stamtąd nie wychodźcie.
lk_09:05 A którzykolwiek by was nie przyjęli, wychodząc z tego miasta, nawet proch z nóg waszych otrząśnijcie na świadectwo przeciw nim.
lk_09:06 Wyszedłszy zaś, obchodzili miasteczka, opowiadając ewangelię, i uzdrawiając wszędzie.
lk_09:07 I usłyszał Herod tetrarcha wszystko, co się działo przez niego, a wahał się, dlatego że niektórzy powiadali, iż Jan zmartwychwstał;
lk_09:08 a inni zaś, że się Eliasz ukazał; a inni znowu, że zmartwychwstał jeden z dawnych proroków.
lk_09:09 I rzekł Herod: Jana ja ściąłem; któż więc jest ten, o którym takie rzeczy słyszę? I starał się go zobaczyć.
lk_09:10 I wróciwszy się apostołowie opowiedzieli mu wszystko, co uczynili. I wziąwszy ich, udał się osobno na miejsce pustynne, w pobliżu Betsaidy.
lk_09:11 A rzesze dowiedziawszy się o tym, poszły za nim; i przyjął je, i opowiadał im o królestwie Bożym; a tych, którzy potrzebowali uleczenia, uzdrawiał.
lk_09:12 Dzień zaś miał się ku schyłkowi. I przystąpiwszy dwunastu, rzekli mu: Rozpuść rzesze, by odszedłszy do miasteczek i wsi, które są Wokoło, znalazły gospodę i żywność; bo jesteśmy tu na miejscu pustynnym.
lk_09:13 I rzekł do nich: Wy im jeść dajcie. A oni powiedzieli: Nie mamy więcej, tylko pięcioro chleba i dwie ryby; chyba że my pójdziemy, i kupimy żywności na całą tę rzeszę.
lk_09:14 A było mężczyzn około pięciu tysięcy. I rzekł do uczniów swoich: Posadźcie ich gromadami po pięćdziesięciu.
lk_09:15 I uczynili tak, i posadzili wszystkich.
lk_09:16 A wziąwszy pięcioro chleba i dwie ryby, spojrzał w niebo, i pobłogosławił je, i połamał, i rozdawał uczniom swoim, aby kładli przed rzeszę.
lk_09:17 I jedli wszyscy, i najedli się, i zebrano co im zbyło, dwanaście koszów ułomków.
lk_09:18 I stało się, gdy był sam na modlitwie, byli z nim i uczniowie, i zapytał ich, mówiąc: Kim mię powiadają być rzesze?
lk_09:19 A oni odpowiedzieli, i rzekli: Janem Chrzcicielem, drudzy zaś Eliaszem, a inni, że prorok jeden z dawniejszych zmartwychwstał.
lk_09:20 I rzekł im: A wy kim mnie być powiadacie? Odpowiadając Szymon Piotr, rzekł: Chrystusem Bożym.
lk_09:21 On zaś zagroziwszy im, rozkazał, aby tego nikomu nie powiadali,
lk_09:22 mówiąc: Że potrzeba, aby Syn Człowieczy wiele cierpiał, i był wzgardzony od starszych i od przedniejszych kapłanów i doktorów, i aby był zabity, a trzeciego dnia zmartwychwstał.
lk_09:23 Mówił zaś do wszystkich: Jeśli kto chce iść za mną, niech zaprze samego siebie, a weźmie krzyż swój na każdy dzień, i niech idzie za mną.
lk_09:24 Kto bowiem chciałby duszę swoją zachować, straci ją; a kto by stracił duszę swoją dla mnie, zachowa ją.
lk_09:25 Albowiem co za pożytek ma człowiek, jeśliby zyskał wszystek świat, a samego siebie stracił, i sam na sobie szkodę poniósł?
lk_09:26 Kto bowiem wstydziłby się mnie i słów moich, tego Syn Człowieczy wstydzić się będzie, kiedy przyjdzie w majestacie swoim, i Ojca, i świętych aniołów.
lk_09:27 A powiadam wam prawdziwie: Są niektórzy tu stojący, co nie zaznają śmierci, aż ujrzą królestwo Boże.
lk_09:28 I stało się po tych słowach prawie w osiem dni, i wziął Piotra i Jakuba i Jana, i wyszedł na górę, aby się modlić.
lk_09:29 A gdy się modlił, stał się inny wygląd oblicza jego, a odzienie jego białe i lśniące.
lk_09:30 A oto dwaj mężowie rozmawiali z nim a byli to Mojżesz i Eliasz,
lk_09:31 widziani w chwale; i mówili o zejściu jego, którego miał dokonać w Jeruzalem.
lk_09:32 Piotr zaś i ci, co byli z nim, byli snem zmorzeni; a przebudziwszy się, ujrzeli majestat jego i dwóch mężów, którzy przy nim stali.
lk_09:33 I stało się, gdy odchodzili od niego, rzekł Piotr do Jezusa: Mistrzu! Dobrze nam tu być, i uczyńmy trzy przybytki, jeden tobie, a jeden Mojżeszowi, i jeden Eliaszowi; a nie wiedział, co mówi.
lk_09:34 Skoro on to mówił, powstał obłok, i zasłonił ich; i zlękli się, gdy wchodzili w obłok.
lk_09:35 I odezwał się głos z obłoku mówiący: Ten jest Syn mój miły, jego słuchajcie.
lk_09:36 Gdy zaś głos brzmiał, pozostał sam Jezus. A oni milczeli, i w te dni nikomu nic nie powiedzieli z tego, co widzieli.
lk_09:37 I stało się nazajutrz, gdy oni schodzili z góry, zabiegła im rzesza wielka.
lk_09:38 I oto człowiek z rzeszy zawołał, mówiąc: Nauczycielu! Proszę cię, wejrzyj na syna mego, bo jedynego mam.
lk_09:39 A oto duch go porywa, i nagle krzyczy, i rzuca nim, i targa z pianą, i z trudnością odchodzi, męcząc go.
lk_09:40 I prosiłem uczniów twoich, aby go wyrzucili, a nie mogli.
lk_09:41 Jezus zaś odpowiadając, rzekł: O plemię niewierne i przewrotne! Dokądże u was będę i cierpieć was będę? Przyprowadź tu syna twego.
lk_09:42 A gdy nadchodził, rzucił go czart o ziemię, i tarzał; lecz Jezus zgromił ducha nieczystego, i uzdrowił chłopca, i oddał go ojcu jego.
lk_09:43 I zdumieli się wszyscy nad wielkością Boga. A gdy się wszyscy dziwili wszystkiemu, co czynił, rzekł do uczniów swoich:
lk_09:44 Weźcie wy sobie do waszych serc te słowa; albowiem stanie się, że Syn Człowieczy będzie wydany w ręce ludzkie.
lk_09:45 Lecz oni nie rozumieli tego słowa, i zakryte było przed nimi, że go nie pojęli; a bali się spytać go o to słowo.
lk_09:46 A przyszła im myśl, który też z nich jest większy.
lk_09:47 Jezus zaś widząc myśli ich serca, wziął dziecko, i postawił je przy sobie,
lk_09:48 i rzekł im: Ktokolwiek przyjąłby to dziecko w imię moje, mnie przyjmuje; a kto mnie przyjmuje, przyjmuje tego, który mię posłał; albowiem kto mniejszy jest między wami wszystkimi, ten jest większy.
lk_09:49 A odpowiadając Jan, rzekł: Mistrzu, widzieliśmy człowieka w imię twoje czarty wyrzucającego, i zabroniliśmy mu, bo nie chodzi z nami.
lk_09:50 I rzekł do niego Jezus: Nie zabraniajcie; bo kto nie jest przeciwko wam, za wami jest.
lk_09:51 Stało się zaś gdy się dopełniły dni wzięcia jego, a on postanowił niezłomnie, aby iść do Jeruzalem.
lk_09:52 I wysłał posłów przed obliczem swoim, a idąc, weszli do miasteczka samarytańskiego, aby mu przygotować gospodę.
lk_09:53 Ale go nie przyjęli, ponieważ szedł w stronę Jeruzalem.
lk_09:54 Widząc zaś uczniowie jego Jakub i Jan, rzekli: Panie, chcesz, powiemy, żeby ogień zstąpił z nieba, i spalił ich?
lk_09:55 A obróciwszy się, zganił ich, mówiąc: Nie wiecie, czyjego ducha jesteście.
lk_09:56 Syn Człowieczy nie przyszedł gubić dusz, ale je zbawiać. I odeszli do innego miasteczka.
lk_09:57 I zdarzyło się, gdy oni szli drogą, odezwał się ktoś do niego: Pójdę za tobą, dokądkolwiek pójdziesz.
lk_09:58 Rzekł mu Jezus: Lisy mają jamy, a ptaki niebieskie gniazda, lecz Syn Człowieczy nie ma, gdzieby głowę skłonił.
lk_09:59 I rzekł do innego: Pójdź za mną. On zaś odparł: Panie, pozwól mi najpierw pójść i pogrzebać ojca mego.
lk_09:60 A Jezus mu rzekł: Niechaj umarli grzebią swych umarłych; a ty idź, i opowiadaj królestwo Boże.
lk_09:61 I rzekł inny: Pójdę za tobą, Panie, ale pozwól mi wpierw rozporządzić rzeczami, które są w domu.
lk_09:62 Rzekł do niego Jezus: Żaden, który rękę swą przyłożył do pługa, a ogląda się wstecz, nie jest zdatny do królestwa Bożego.
lk_10:01 Potem zaś naznaczył Pan innych siedemdziesięciu dwóch, i rozesłał ich po dwóch przed sobą do wszystkich miast i miejsc, dokąd sam miał przybyć.
lk_10:02 I mówił im: Żniwo wprawdzie wielkie, ale robotników mało; proścież tedy Pana żniwa, aby wysłał robotników na żniwo swoje.
lk_10:03 Idźcie, oto ja was posyłam jako baranki między wilki.
lk_10:04 Nie noście trzosa, ani torby podróżnej, ani butów, a nikogo po drodze nie pozdrawiajcie.
lk_10:05 Do któregokolwiek domu wejdziecie, naprzód mówcie: Pokój temu domowi.
lk_10:06 A jeśliby tam był syn pokoju, spocznie na nim pokój wasz; a jeśli nie, wróci się do was.
lk_10:07 W tym też samym domu mieszkajcie, jedząc i pijąc to, co u nich jest, bo godzien jest robotnik zapłaty swojej. Nie przechodźcie z domu do domu.
lk_10:08 A do jakiegokolwiek miasta wejdziecie, a przyjmą was, jedzcie, co przed was położą.
lk_10:09 I uzdrawiajcie niemocnych, którzy w nim są, a powiadajcie im: Przybliżyło się do was królestwo Boże.
lk_10:10 Jeśli zaś w jakim mieście, do którego wejdziecie, nie przyjmą was, wyszedłszy na ulice jego, mówcie:
lk_10:11 I proch, który przylgnął do nas z miasta waszego, strząsamy na was; wszakże to wiedzcie, że przybliżyło się królestwo Boże.
lk_10:12 Powiadam wam, że Sodomie lżej będzie w ów dzień, niż temu miastu:
lk_10:13 Biada tobie, Korozain! Biada tobie, Betsaido! Albowiem, gdyby w Tyrze i Sydonie dokonały się były cuda, które się w was spełniły, dawno by siedząc we włosienicy i w popiele pokutowali.
lk_10:14 Wszakże Tyrowi i Sydonowi lżej będzie na sądzie, niźli wam.
lk_10:15 I ty Kafarnaum, aż do nieba wyniesione, aż do piekła będziesz pogrążone.
lk_10:16 Kto was słucha, mnie słucha; a kto wami gardzi, mną gardzi; a kto mną gardzi, gardzi tym, który mię posłał.
lk_10:17 A powróciło siedemdziesięciu dwóch z weselem, mówiąc: Panie, i czarci się nam poddają w imię twoje.
lk_10:18 I rzekł im: Widziałem szatana, jako błyskawicę z nieba spadającego.
lk_10:19 Oto dałem wam moc deptania po wężach i skorpionach i po wszelakiej mocy nieprzyjaciela, a nic wam nie zaszkodzi.
lk_10:20 Wszelako z tego się nie weselcie, że się wam duchy poddają; ale się weselcie, że imiona wasze zapisane są w niebiosach.
lk_10:21 W owej godzinie rozradował się Duchem Świętym, i rzekł: Wyznaję Tobie, Ojcze, Panie nieba i ziemi, żeś to zakrył przed mądrymi i uczonymi, a objawiłeś to maluczkim. Tak, Ojcze, gdyż tak się spodobało tobie.
lk_10:22 Wszystko jest mi oddane przez Ojca mego; a nikt nie wie, kim jest Syn, tylko Ojciec; i kim jest Ojciec, tylko Syn i komu Syn chciałby objawić.
lk_10:23 A zwróciwszy się do uczniów swoich, rzekł: Błogosławione oczy, które widzą, co wy widzicie.
lk_10:24 Mówię wam bowiem, że wielu proroków i królów pragnęło widzieć, co wy widzicie, a nie widzieli, i słyszeć, co słyszycie, a nie słyszeli.
lk_10:25 A oto pewien biegły w Zakonie powstał, kusząc go, i mówiąc: Nauczycielu, co czyniąc, dostąpię życia wiecznego?
lk_10:26 A on rzekł do niego: W Zakonie co napisane, jak czytasz?
lk_10:27 On odpowiadając, rzekł: „Będziesz miłował Pana Boga twego, z całego serca twego i z całej duszy twojej, i ze wszystkich sił twoich i ze wszystkiej myśli twojej, a bliźniego twego jako samego siebie.”
lk_10:28 I rzekł mu: Dobrześ odpowiedział; to czyń, a będziesz żył.
lk_10:29 On zaś chcąc samego siebie usprawiedliwić, rzekł do Jezusa: A kto jest moim bliźnim?
lk_10:30 Jezus zaś podejmując, rzekł: Pewien człowiek szedł z Jeruzalem do Jerycha i wpadł między zbójców, którzy go też złupili, i rany zadawszy, odeszli, na pół umarłego zostawiając.
lk_10:31 I zdarzyło się, że pewien kapłan zstępował tą samą drogą, a ujrzawszy go, minął.
lk_10:32 Także i lewita, przyszedłszy na to miejsce i ujrzawszy go, minął.
lk_10:33 Lecz pewien Samarytanin jadąc, przechodził obok niego, i ujrzawszy go, wzruszył się miłosierdziem.
lk_10:34 A przybliżywszy się, zawiązał rany jego, nalawszy oliwy i wina, a włożywszy go na bydlę swoje, zaprowadził do gospody, i pielęgnował go.
lk_10:35 A nazajutrz wyjął dwa denary, i dał gospodarzowi, i rzekł: Miej staranie o nim, a cokolwiek więcej wydasz, ja, gdy się wrócę, oddam tobie.
lk_10:36 Który z tych trzech zdaje ci się być bliźnim tego, co wpadł między zbójców?
lk_10:37 On zaś rzekł: Ten, który uczynił miłosierdzie nad nim. I rzekł mu Jezus: Idź, i ty czyń podobnie.
lk_10:38 I stało się, gdy szli, a on wstąpił do pewnego miasteczka; i pewna niewiasta, imieniem Marta, przyjęła go do domu swego.
lk_10:39 A miała ona siostrę, imieniem Maria, która też siedząc u nóg Pańskich, słuchała słowa jego.
lk_10:40 Marta zaś zabiegała około rozmaitej posługi. A stanąwszy rzekła: Panie, czy nie dbasz o to, że siostra moja zostawiła mię, żebym sama usługiwała? Powiedzże jej tedy, by mi pomogła.
lk_10:41 I odpowiadając, rzekł jej Pan: Marto, Marto, troszczysz się i frasujesz około bardzo wiela. Ale jednego potrzeba.
lk_10:42 Maria najlepszą cząstkę obrała, która od niej odjęta nie będzie.
lk_11:01 I Stało się, gdy był w pewnym miejscu na modlitwie, skoro przestał, rzekł doń jeden z uczniów jego: Panie, naucz nas modlić się, jak i Jan nauczył uczniów swoich.
lk_11:02 I rzekł im: Gdy się modlicie, mówcie: Ojcze, święć się imię twoje. Przyjdź królestwo twoje.
lk_11:03 Chleba naszego powszedniego daj nam dzisiaj.
lk_11:04 A odpuść nam grzechy nasze, bo i my odpuszczamy każdemu naszemu winowajcy. I nie wwódź nas w pokuszenie.
lk_11:05 I rzekł do nich: Kto z was będzie miał przyjaciela, i pójdzie do niego o północy, i powie mu: „Przyjacielu, pożycz mi trzy chleby;
lk_11:06 bo przyjaciel mój przyszedł do mnie z drogi, a nie mam co przed nim położyć.”
lk_11:07 A on z wewnątrz odpowiadając, rzekłby: „Nie naprzykrzaj mi się, już drzwi zamknięte, a dzieci moje są ze mną w łóżku; nie mogę wstać i dać ci.”
lk_11:08 I jeśli on będzie dalej kołatał, powiadam wam: chociaż nie da mu, i nie wstanie, dlatego że jest przyjacielem jego, to dla natręctwa jego wstanie, i da mu tyle, ile mu potrzeba.
lk_11:09 I ja wam powiadam: Proście, a będzie wam dane; szukajcie, a znajdziecie; pukajcie, a będzie wam otworzone.
lk_11:10 Albowiem każdy, kto prosi, otrzymuje; a kto szuka, znajduje; a pukającemu będzie otworzone.
lk_11:11 Kto zaś z was jeśli prosi ojca o chleb, czy da mu kamień; albo o rybę, czy zamiast ryby poda mu węża?
lk_11:12 Albo jeśliby prosił o jajo, czy poda mu skorpiona?
lk_11:13 Jeśli więc wy, choć jesteście złymi, umiecie dawać dobre datki dzieciom waszym, o ileż więcej Ojciec wasz z nieba da ducha dobrego tym, którzy go proszą?
lk_11:14 I wyrzucał czarta, a on był niemy; a gdy wyrzucił czarta, przemówił niemy i zdziwiły się rzesze.
lk_11:15 A niektórzy z nich mówili: Przez Belzebuba, księcia czartowskiego, wyrzuca czarty.
lk_11:16 Inni zaś kusząc, domagali się znaku od niego z nieba.
lk_11:17 On zaś gdy poznał myśli ich, rzekł im: Wszelkie królestwo przeciw sobie rozdzielone, będzie spustoszone, i dom na dom upadnie.
lk_11:18 A jeśli i szatan rozdzielony jest przeciw sobie, jakże się ostoi królestwo jego? Mówicie bowiem, że ja przez Belzebuba wyrzucam czarty.
lk_11:19 A jeśli ja przez Belzebuba wyrzucam czarty, synowie wasi przez kogo wyrzucają? Dlatego oni sędziami waszymi będą.
lk_11:20 Lecz jeśli palcem Bożym wyrzucam czarty, zaiste przyszło do was królestwo Boże.
lk_11:21 Gdy mocarz zbrojny strzeże dworu swego, w pokoju jest to, co posiada.
lk_11:22 A jeśli mocniejszy od niego nadszedłszy, zwycięży go, zabierze wszystką broń jego, w której ufał, i łupy jego rozda.
lk_11:23 Kto nie jest ze mną, przeciw mnie jest, a kto nie gromadzi ze mną, rozprasza.
lk_11:24 Gdy duch nieczysty wyjdzie z człowieka, chodzi po miejscach bezwodnych, szukając odpoczynku; a nie znalazłszy, mówi: Wrócę się do domu mego, skąd wyszedłem.
lk_11:25 I przyszedłszy, znajduje go umiecionym i ozdobionym.
lk_11:26 Wtedy idzie, i bierze ze sobą siedmiu innych duchów gorszych aniżeli sam, a wszedłszy mieszkają tam. I stają się ostatnie rzeczy tego człowieka gorsze, niż pierwsze.
lk_11:27 I stało się, gdy to mówił, podniósłszy głos pewna niewiasta z rzeszy, rzekła mu: Błogosławione łono, które cię nosiło, i piersi któreś ssał.
lk_11:28 A on rzekł: I owszem, błogosławieni, którzy słuchają słowa Bożego, i strzegą go.
lk_11:29 Gdy zaś rzesze się zbierały, począł mówić: Plemię to jest plemieniem złośliwym: żąda znaku, a znak nie będzie mu dany, tylko znak Jonasza proroka.
lk_11:30 Jak bowiem Jonasz był znakiem dla niniwitów, tak będzie i Syn Człowieczy dla plemienia tego.
lk_11:31 Królowa Południa powstanie na sądzie z mężami plemienia tego, i potępi ich; bo przyjechała od krańców ziemi słuchać mądrości Salomona; a oto tu więcej, niż Salomon.
lk_11:32 Mężowie niniwici powstaną na sądzie z plemieniem tym, i potępią je, bo pokutę czynili na kazanie Jonasza; a oto tu więcej, niż Jonasz.
lk_11:33 Nikt świecy nie zapala, i nie stawia w ukryciu, ani pod korcem, ale na świeczniku, aby ci, którzy wchodzą, widzieli światło.
lk_11:34 Świecą ciała twego jest oko twoje. Jeśli oko twoje będzie szczere, całe ciało twoje będzie świetlane; lecz jeśli będzie złe, i ciało twoje też ciemne będzie.
lk_11:35 Bacz tedy, żeby światło, które w tobie jest, nie było ciemnością.
lk_11:36 Jeśliby więc całe twoje ciało było świetlane, nie mając żadnej cząstki ciemności, całe będzie jasne, i jako światło błyskawicy oświeci cię.
lk_11:37 A gdy mówił, zaprosił go pewien faryzeusz, aby obiadował u niego. I wszedłszy, zasiadł do stołu.
lk_11:38 Lecz faryzeusz zastanawiając się, począł sam sobie w myśli mówić, czemu się nie obmył przed obiadem.
lk_11:39 I rzekł Pan do niego: Teraz wy faryzeusze oczyszczacie, co jest z wierzchu kubka i misy, wnętrze zaś wasze pełne jest zdzierstwa i nieprawości.
lk_11:40 Nierozumni! Czy ten, który uczynił to, co jest z wierzchu, nie uczynił też tego, co jest i wewnątrz?
lk_11:41 Wszakże co zbywa, dajcie jałmużnę, a oto wszystkie rzeczy będą wam czyste.
lk_11:42 Ale biada wam faryzeuszom, że dajecie dziesięcinę z mięty i z ruty i z wszelkiej jarzyny, a zaniedbujecie sąd i miłość Bożą; lecz te rzeczy trzeba było czynić, a tamtych nie zaniedbywać.
lk_11:43 Biada wam faryzeuszom, że lubicie pierwsze krzesła w synagogach i pozdrowienia na rynku.
lk_11:44 Biada wam, gdyż jesteście jako groby, których nie widać, i o których ludzie, przechodzący po nich, nie wiedzą.
lk_11:45 A odpowiadając jeden z biegłych w Zakonie, rzekł mu: Nauczycielu, to mówiąc i nam zelżywość czynisz.
lk_11:46 Lecz on rzekł: I wam, biegłym w Zakonie, biada! Gdyż obciążacie ludzi brzemionami, których unieść nie mogą, a sami jednym palcem swoim nie dotykacie brzemion.
lk_11:47 Biada wam, którzy budujecie groby proroków, a ojcowie wasi pozabijali ich.
lk_11:48 Zaiste dajecie świadectwo, że zgadzacie się z uczynkami ojców waszych; bo oni ich zabili, a wybudujecie im groby.
lk_11:49 Dlatego i mądrość Boża powiedziała: Będę posyłać do nich proroków i apostołów, a oni niektórych z nich zabiją i prześladować będą,
lk_11:50 aby żądano krwi wszystkich proroków, którą wylał ten naród od założenia świata,
lk_11:51 od krwi Abla aż do krwi Zachariasza, który zginął między ołtarzem a przybytkiem. Zaiste powiadam wam, zażądają jej od plemienia tego.
lk_11:52 Biada wam, biegłym w Zakonie, bo wzięliście klucz zrozumienia; samiście nie weszli, a tym, którzy chcieli wejść, przeszkodziliście.
lk_11:53 Skoro to do nich mówił, zaczęli faryzeusze i biegli w Zakonie bardzo nacierać i zagadywać go o wiele rzeczy,
lk_11:54 czyhając nań, i starając się podchwycić coś z ust. jego, aby go oskarżyć.
lk_12:01 Gdy zaś liczne rzesze stały wokoło, tak że jedni drugich nadeptywali, począł mówić do uczniów swoich. Strzeżcie się kwasu faryzejskiego, którym jest obłuda.
lk_12:02 A nie ma nic ukrytego, o czym by się nie dowiedziano.
lk_12:03 Albowiem coście mówili w ciemnościach, w świetle powiedziane będzie, a coście na ucho mówili w komorach, będzie głoszone na dachach.
lk_12:04 A mówię wam, przyjaciołom moim: Nie dajcie się zastraszyć tym, którzy zabijają ciało, i potem już nie mają co więcej uczynić.
lk_12:05 Lecz pokażę wam, kogo się bać macie; bójcie się tego, który skoro zabije, ma moc wtrącić do piekła. Zaiste powiadam wam, tego się bójcie.
lk_12:06 Czyż pięciu wróbli nie sprzedają za dwa miedziaki, a żaden z nich nie jest w zapomnieniu u Boga?
lk_12:07 Ale i włosy na głowie waszej wszystkie są policzone. A przeto się nie bójcie; drożsi wy jesteście, niż wiele wróbli.
lk_12:08 Wam zaś mówię: Ktokolwiek wyzna mię przed ludźmi, i Syn Człowieczy wyzna go przed aniołami Bożymi.
lk_12:09 Lecz kto się mnie zaprze przed ludźmi, nie będzie uznany przed aniołami Bożymi.
lk_12:10 I każdemu, który mówi słowo przeciw Synowi Człowieczemu, będzie odpuszczone, ale temu, co by bluźnił przeciw Duchowi Świętemu, nie będzie odpuszczone.
lk_12:11 A gdy was prowadzić będą do synagogi i do urzędów i zwierzchności, nie troszczcie się, jak albo co macie odpowiadać albo mówić.
lk_12:12 Gdyż Duch Święty nauczy was w owej godzinie, co wam mówić potrzeba.
lk_12:13 I rzekł mu ktoś z rzeszy: Nauczycielu, powiedz bratu memu, aby się ze mną podzielił dziedzictwem.
lk_12:14 Lecz on mu odrzekł: Człowiecze, któż mnie ustanowił sędzią albo rozdzielcą nad wami?
lk_12:15 I rzekł do nich: Uważajcie, a strzeżcie się wszelkiej chciwości, bo niczyje życie nie polega na obfitości tego, co posiada.
lk_12:16 I powiedział im podobieństwo, mówiąc: Rola pewnego bogatego człowieka zrodziła obfite plony.
lk_12:17 I rozmyślał sam w sobie, mówiąc: Cóż uczynię bo nie mam gdzie zgromadzić plonów moich?
lk_12:18 I rzekł: Oto co uczynię: zburzę spichlerze moje, a większe pobuduję, i tam zgromadzę wszystko, co mi się urodziło, i dobra moje.
lk_12:19 I powiem duszy swojej: Duszo, masz wiele dóbr zgotowanych na wiele lat; odpoczywaj, jedz, pij, używaj.
lk_12:20 I rzekł mu Bóg: Szalony! Tej nocy duszy twojej zażądają od ciebie; a coś nagotował, czyjeż będzie?
lk_12:21 Tak bywa z tym, który sobie skarby zbiera, a nie jest wobec Boga bogaty.
lk_12:22 I rzekł do uczniów swoich: Dlatego wam powiadam: nie troszczcie się o duszę waszą, co będziecie jedli, ani o ciało, w co będziecie się odziewali.
lk_12:23 Dusza jest czymś więcej, niż pokarm; a ciało czymś więcej, niż odzienie.
lk_12:24 Przypatrzcie się krukom, iż nie sieją, ani żną, nie mają one spiżarni ani spichlerza, a Bóg je karmi. O ileż drożsi od nich wy jesteście?
lk_12:25 A któż z was myśląc, potrafi jeden łokieć przydać do wzrostu swego?
lk_12:26 Jeśli więc ani tego, co najmniejsze jest, nie możecie, czemuż się o inne rzeczy troszczycie?
lk_12:27 Przypatrzcie się liliom, jak rosną; nie pracują ani przędą, a powiadam wam: ani Salomon w całej chwale swojej nie był tak ubrany, jak jedna z nich.
lk_12:28 A jeśli trawę, która dziś jest na polu, i jutro bywa w piec wrzucona, tak Bóg przyodziewa, o ileż bardziej was, małej wiary!
lk_12:29 I wy nie pytajcie się, co będziecie jeść, albo co będziecie pić; a w górę się nie podnoście.
lk_12:30 Tego wszystkiego bowiem narody tego świata szukają; a Ojciec wasz wie, że tego potrzebujecie.
lk_12:31 Ale szukajcie najpierw królestwa Bożego, a to wszystko przydane wam będzie.
lk_12:32 Nie bój się, trzódko mała, bo spodobało się Ojcu waszemu dać wam królestwo.
lk_12:33 Sprzedajcie, co macie, a dajcie jałmużnę; sprawcie sobie trzosy, które nie niszczeją, skarb niewyczerpany w niebie, gdzie złodziej się nie przybliża, ani mól nie psuje.
lk_12:34 Albowiem gdzie jest skarb wasz, tam i serce wasze będzie.
lk_12:35 Niech będą przepasane biodra wasze, i pochodnie gorejące w rękach waszych.
lk_12:36 A wy podobni ludziom, oczekującym pana swego, kiedy z godów weselnych powróci, aby gdy przyjdzie i zapuka, natychmiast mu otworzyć.
lk_12:37 Błogosławieni owi słudzy, których pan przyszedłszy, znajdzie czuwających. Zaprawdę powiadam wam, że się przepasze, i każe im usiąść za stołem, a przechodząc, będzie im służył.
lk_12:38 A jeśliby przyszedł o drugiej straży, i jeśliby o trzeciej straży przyszedł, i tak by znalazł, błogosławieni są owi słudzy.
lk_12:39 To zaś wiedzcie, że gdyby wiedział gospodarz, o której godzinie złodziej przyjdzie, czuwałby bez wątpienia, i nie dopuściłby włamać się do domu swego.
lk_12:40 I wy bądźcie gotowi; bo o godzinie, której się nie domyślacie, Syn Człowieczy przyjdzie.
lk_12:41 I rzekł mu Piotr: Panie, czy do nas mówisz tę przypowieść, czy i do wszystkich?
lk_12:42 Pan zaś rzekł: Któż, mniemasz, jest wiernym a roztropnym szafarzem, kto go Pan postanowił nad czeladzią swoją, aby im dał na czas miarę pszenicy?
lk_12:43 Błogosławiony ów sługa, którego pan przyszedłszy, znajdzie tak czyniącym.
lk_12:44 Prawdziwie mówię wam, nad wszystkim, co ma, postanowi go.
lk_12:45 Ale jeśliby rzekł ów sługa w sercu swoim: Ociąga się pan mój z przyjściem, i zacząłby bić sługi i służebnice, i jeść, i pić, i upijać się;
lk_12:46 przyjdzie pan tego sługi w dzień, w który się nie spodziewa, i o godzinie, której nie wie, i odłączy go, a dział z niewiernymi mu wyznaczy.
lk_12:47 Ów zaś sługa, który poznał wolę pana swego, a nie przygotował, i nie uczynił według woli jego, otrzyma wielką chłostę.
lk_12:48 Ale ten, który nie wiedząc, popełnił coś godnego kary, niewielką chłostę otrzyma. A od każdego, któremu wiele dano, wiele domagać się będą, i od tego, któremu wiele zlecono, więcej żądać będą od niego.
lk_12:49 Przyszedłem puścić ogień na ziemię, a czegóż chcę, tylko żeby zapłonął?
lk_12:50 Mam też być chrztem ochrzczony; a jakże ściśniony jestem, póki się to nie dokona!
lk_12:51 Mniemacie, żem przyszedł pokój przynieść na ziemię? Nie, mówię wam, ale rozłączenie.
lk_12:52 Albowiem odtąd będzie w jednym domu pięcioro rozłączonych, troje przeciwko dwojgu, a dwoje przeciwko trojgu.
lk_12:53 Podzielą się ojciec przeciw synowi, a syn przeciw ojcu swemu, matka przeciw córce, a córka przeciw matce, świekra przeciw synowej swojej, a synowa przeciw świekrze swojej.
lk_12:54 Mówił zaś i do rzeszy: Gdy widzicie obłok, podnoszący się od zachodu, zaraz mówicie: będzie deszcz; i tak bywa.
lk_12:55 A gdy wiatr wiejący z południa, powiadacie, że będzie gorąco; i bywa.
lk_12:56 Obłudnicy! Wygląd nieba i ziemi umiecie rozpoznać, tego zaś czasu jakże nie poznajecie?
lk_12:57 Czemuż to i sami z siebie nie sądzicie, co jest sprawiedliwe?
lk_12:58 Gdy bowiem idziesz z twym przeciwnikiem do przełożonego, starajże się w drodze uwolnić od niego, by cię przypadkiem nie pociągnął przed sędziego, a sędzia odda cię dozorcy, a dozorca wrzuci cię do więzienia.
lk_12:59 Powiadam ci: Nie wyjdziesz stamtąd, póki nie oddasz aż do ostatniego szelążka.
lk_13:01 A na ten czas przybyli niektórzy, oznajmiając mu o Galilejczykach, których krew zmieszał Piłat z ich ofiarami.
lk_13:02 A odpowiadając, rzekł im: Mniemacie, że ci Galilejczycy nad wszystkich innych Galilejczyków bardziej byli grzeszni, że takie rzeczy ucierpieli?
lk_13:03 Nie, powiadam wam; lecz jeśli pokutować nie będziecie, wszyscy podobnie zginiecie.
lk_13:04 Jak osiemnastu tych, na których upadła wieża w Siloe, i zabiła ich, czy mniemacie, że i oni byli więcej winni, niż wszyscy ludzie mieszkający w Jeruzalem?
lk_13:05 Nie, mówię wam; ale jeśli pokutować nie będziecie, wszyscy podobnie zginiecie.
lk_13:06 Powiedział zaś i to podobieństwo. Pewien człowiek miał drzewo figowe posadzone w winnicy swojej, i przyszedł, szukając na nim owocu, i nie znalazł.
lk_13:07 I rzekł do uprawiającego winnicę: Oto trzy lata są, jak przychodzę szukać owocu na tej fidze, a nie znajduję; wytnij ją więc, po cóż i ziemię zajmuje?
lk_13:08 A on odpowiadając, rzekł mu: Panie, zostaw ją i na ten rok, aż ją okopię, i gnojem obłożę,
lk_13:09 a może da owoc; a jeśli nie, to potem ją wytniesz.
lk_13:10 I nauczał w synagodze ich w szabaty.
lk_13:11 A oto była tam niewiasta, która od osiemnastu lat miała ducha niemocy, a była pochylona, i nie mogła żadną miarą w górę spojrzeć.
lk_13:12 Skoro ją ujrzał Jezus, przywołał ją do siebie, i rzekł jej: Niewiasto, uwolniona jesteś od niemocy twojej.
lk_13:13 I włożył na nią ręce, a natychmiast wyprostowała się, i chwaliła Boga.
lk_13:14 Odpowiadając zaś przełożony synagogi, oburzony, że Jezus w szabat uzdrowił, mówił do rzeszy: Jest sześć dni, w które pracować należy, w te dni więc przychodźcie, i leczcie się, a nie w dzień sobotni.
lk_13:15 A odpowiadając Pan, rzekł mu: Obłudnicy! Czyż każdy z was w szabat nie odwiązuje od żłobu wołu swego albo osła, i nie prowadzi; by go napoić?
lk_13:16 Tej zaś córki Abrahama, którą związał szatan, oto już osiemnaście lat, nie trzeba było z tych więzów uwolnić w dzień sobotni?
lk_13:17 gdy to mówił, wstydzili się wszyscy przeciwnicy jego; a cały lud radował się ze wszystkiego, co chwalebnie działo się przez niego.
lk_13:18 Mówił tedy: Do czego podobne jest królestwo niebieskie, a do czego je przyrównam?
lk_13:19 Podobne jest do ziarna gorczycznego, które wziąwszy człowiek, posadził w ogrodzie swoim, i urosło, i stało się drzewem wielkim, a ptaki niebieskie spoczywały na gałęziach jego.
lk_13:20 I znowu rzekł: Do czego przyrównam królestwo Boże?
lk_13:21 Podobne jest do kwasu, który wziąwszy niewiasta, włożyła w trzy miary mąki, aż się wszystko zakwasiło.
lk_13:22 I szedł przez miasta i miasteczka, nauczając i idąc ku Jeruzalem.
lk_13:23 I rzekł mu ktoś: Panie, czy mało jest tych, co mają być zbawieni? On zaś rzekł do nich:
lk_13:24 Usiłujcie wejść przez ciasną bramę; bo powiadam wam, że wielu będzie chciało wejść, a nie będą mogli.
lk_13:25 Lecz gdy wejdzie gospodarz, i zamknie drzwi, zaczniecie stać na dworze i pukać do drzwi, mówiąc: Panie, otwórz nam! A odpowiadając, rzecze wam: Nie znam was, skąd jesteście.
lk_13:26 Wtedy poczniecie mówić: Jadaliśmy wobec ciebie, i pijali, i na ulicach naszych uczyłeś.
lk_13:27 I rzecze wam: Nie znam was, skąd jesteście; odstąpcie ode mnie wszyscy, którzy czynicie nieprawość.
lk_13:28 Tam będzie płacz i zgrzytanie zębów, gdy ujrzycie Abrahama i Izaaka, i Jakuba i wszystkich proroków w królestwie Bożym, a siebie samych precz wyrzuconych.
lk_13:29 I przyjdą od Wschodu i Zachodu, od Północy i Południa, i zasiędą w królestwie Bożym.
lk_13:30 I oto są ostatni, którzy będą pierwszymi, a są pierwsi, którzy będą ostatnimi.
lk_13:31 Tegoż dnia przyszli niektórzy z faryzeuszów, mówiąc mu: Wyjdź, a uchodź stąd, bo cię Herod chce zabić.
lk_13:32 I rzekł im: Idźcie, a powiedzcie temu lisowi: Oto wyrzucam czarty, i sprawuję uzdrowienia dziś i jutro, a trzeciego dnia koniec mieć będę.
lk_13:33 Wszakże trzeba mi iść dziś i jutro i pojutrze, bo nie może być, aby prorok zginął poza Jeruzalem.
lk_13:34 Jeruzalem, Jeruzalem, które zabijasz proroków, i kamienujesz tych, którzy do ciebie bywają posyłani, ilekroć chciałem zebrać dzieci twoje, jak ptak swe gniazdo pod skrzydła, a nie chciałoś?
lk_13:35 Oto dom wasz zostanie wam pusty. A powiadam wam, że mnie nie ujrzycie, aż przyjdzie to, że powiecie: „Błogosławiony, który przychodzi w imię Pańskie.”
lk_14:01 I stało się, gdy Jezus wszedł do domu jednego z przedniejszych faryzeuszów jeść chleb w szabat, a oni go podpatrywali.
lk_14:02 A oto pewien człowiek opuchły był przed nim.
lk_14:03 Jezus też odpowiadając, rzekł do biegłych w Zakonie i faryzeuszów, mówiąc: Czy godzi się w szabat uzdrawiać?
lk_14:04 Lecz oni milczeli a on ująwszy, uzdrowił go, i odprawił.
lk_14:05 A odpowiadając, rzekł do nich: Jeśli osioł albo wół którego z was wpadnie do studni, czy nie wyciągnie go zaraz w dzień sobotni?
lk_14:06 I nie mogli mu na to odpowiedzieć.
lk_14:07 Powiedział zaś przypowieść do zaproszonych, przypatrując się, jak pierwsze siedzenia obierali, mówiąc do nich:
lk_14:08 Gdy będziesz zaproszony na gody, nie siadajże na pierwszym miejscu, by czasem godniejszy od ciebie nie był zaproszony przez niego;
lk_14:09 a gdy przyjdzie ten, który ciebie i jego zaprosił, nie rzekł ci: ustąp temu miejsca; a wtedy musiałbyś ze wstydem zająć miejsce ostatnie.
lk_14:10 Ale gdy będziesz zaproszony, idź, usiądź na ostatnim miejscu, aby przyszedłszy ten, który cię zaprosił, powiedział ci: Przyjacielu, posiądź się wyżej; wtedy będziesz miał chwałę przed współbiesiadującymi.
lk_14:11 Każdy bowiem, co się wywyższa, będzie poniżony; a kto się uniża, będzie wywyższony.
lk_14:12 Mówił też i temu, który go zaprosił: Gdy wyprawiasz obiad albo wieczerzę, nie wzywajże przyjaciół twoich, ani braci twoich, ani krewnych, ani sąsiadów bogatych, by cię przypadkiem i oni wzajem nie zaprosili, i nie spotkała cię nagroda.
lk_14:13 Ale gdy wyprawiasz ucztę, wezwij ubogich, ułomnych, chromych i ślepych;
lk_14:14 a będziesz błogosławiony, że nie mogą ci się odpłacić; albowiem będzie ci oddane w zmartwychwstaniu sprawiedliwych.
lk_14:15 Gdy to usłyszał jeden ze współsiedzących, rzekł mu: Błogosławiony, który będzie jadł chleb w królestwie Bożym.
lk_14:16 A on mu powiedział: Pewien człowiek zgotował wielką wieczerzę, i wezwał wielu.
lk_14:17 I posłał sługę swego o godzinie wieczerzy, aby powiedział zaproszonym, żeby przyszli, bo już wszystko gotowe.
lk_14:18 I zaczęli się wszyscy razem wymawiać. Pierwszy mu rzekł: Kupiłem wieś, i muszę wyjść i obejrzeć ją; proszę cię, miej mnie za wymówionego.
lk_14:19 A drugi rzekł: Kupiłem pięć par wołów, i idę je spróbować; proszę cię, miej mnie za wymówionego.
lk_14:20 A trzeci rzekł: Żonę pojąłem, a przeto nie mogę przyjść.
lk_14:21 A wróciwszy się sługa, oznajmił to panu swemu. Wtedy gospodarz rozgniewany, rzekł słudze swemu: Wyjdź prędko na ulice i uliczki miasta, a ubogich i ułomnych i ślepych i chromych wprowadź tu.
lk_14:22 I rzekł sługa: Panie, stało się, jak rozkazałeś, a jeszcze jest miejsce.
lk_14:23 I rzekł pan słudze: Wyjdź na drogi i opłotki, a przymuszaj, by wchodzili, aby dom mój był napełniony.
lk_14:24 A powiadam wam, że żaden z tych mężów, którzy byli wezwani, nie skosztuje wieczerzy mojej.
lk_14:25 Szły zaś z nim rzesze wielkie, a obróciwszy się, rzekł do nich:
lk_14:26 Jeśli kto idzie do mnie, a nie ma w nienawiści ojca swego i matki, i żony i dzieci, i braci i sióstr, jeszcze też i duszy swojej, nie może być uczniem moim.
lk_14:27 A kto nie dźwiga krzyża swego, i nie idzie za mną, nie może być uczniem moim.
lk_14:28 Albowiem kto z was, chcąc zbudować wieżę, nie usiądzie pierwej, i nie obliczy, czy ma środki potrzebne na dokonanie,
lk_14:29 aby, gdyby założył fundament, a nie mógł dokończyć, wszyscy patrzący nie zaczęli śmiać się z niego,
lk_14:30 mówiąc: Że ten człowiek zaczął budować, a nie mógł dokończyć.
lk_14:31 Albo który król, mając prowadzić wojnę z innym królem, pierwej siadłszy, nie pomyśli, czy może z dziesięciu tysiącami zmierzyć się z tym, który z dwudziestu tysiącami ciągnie przeciw niemu?
lk_14:32 W przeciwnym razie gdy tamten jest jeszcze daleko, wyprawiwszy poselstwo, prosi o warunki pokoju.
lk_14:33 Tak więc żaden z was, który nie odstępuje wszystkiego, co ma, nie może być uczniem moim.
lk_14:34 Dobra jest sól, lecz jeśli sól zwietrzeje, czym solona będzie?
lk_14:35 Nie przyda się do ziemi, ani do gnoju, ale ją precz wyrzucą. Kto ma uszy ku słuchaniu, niechaj słucha.
lk_15:01 Zbliżali się też do niego celnicy i grzesznicy, aby go słuchać.
lk_15:02 A faryzeusze i doktorowie szemrali, mówiąc: Że ten przyjmuje grzeszników, i i jada z nimi.
lk_15:03 I rzekł do nich tę przypowieść, mówiąc:
lk_15:04 Który z was człowiek, co ma sto owiec, jeśliby jedną z nich zgubił, czy nie zostawia dziewięćdziesięciu dziewięciu na pustyni, a nie idzie za tą, która zginęła, aż ją odnajdzie?
lk_15:05 A gdy ją znajdzie, kładzie na ramiona swoje, radując się.
lk_15:06 I wróciwszy do domu, zwołuje przyjaciół i sąsiadów, mówiąc im: Radujcie się ze mną, bo znalazłem owcę moją, która była zginęła.
lk_15:07 Powiadam wam, że tak będzie w niebie radość nad jednym grzesznikiem pokutę czyniącym, więcej niż nad dziewięćdziesięciu dziewięciu sprawiedliwymi, którzy nie potrzebują pokuty.
lk_15:08 Albo która niewiasta mając dziesięć drachm, jeśliby zgubiła jedną drachmę czy nie zapala świecy, i nie wymiata domu, i nie szuka z pilnością, aż ją odnajdzie?
lk_15:09 A gdy znajdzie, zwołuje przyjaciółki i sąsiadki, mówiąc: Radujcie się ze mną, bo znalazłam drachmę, którą byłam zgubiła.
lk_15:10 Tak, powiadam wam, radość będzie przed aniołami Bożymi nad jednym grzesznikiem pokutę czyniącym.
lk_15:11 Rzekł znowu: Pewien człowiek miał dwóch synów.
lk_15:12 I rzekł młodszy z nich ojcu: Ojcze, daj mi część majętności, która na mnie przypada. I rozdzielił im majętność.
lk_15:13 A po niewielu dniach młodszy syn, zebrawszy wszystko odjechał w daleką krainę, i tam roztrwonił swoją majętność, żyjąc rozpustnie.
lk_15:14 Skoro wszystko stracił, nastał głód wielki w tej krainie, i on sam zaczął cierpieć niedostatek.
lk_15:15 I poszedł, i przystał do jednego z obywateli tej krainy. I posłał go do wsi swojej, aby pasł wieprze.
lk_15:16 I rad by był napełnić brzuch swój młótem, które jadały wieprze, a nikt mu nie dawał.
lk_15:17 Wszedłszy zaś w siebie, rzekł: Jakże wielu najemników w domu ojca mego ma dosyć chleba, a ja tu głodem przymieram!
lk_15:18 Wstanę, i pójdę do ojca mego, i powiem mu: Ojcze, zgrzeszyłem przeciw niebu i przed tobą.
lk_15:19 Już nie jestem godzien nazywać się synem twoim; uczyń mię jakby jednym z najemników twoich.
lk_15:20 I wstawszy, poszedł do ojca swego. A gdy jeszcze był daleko, ujrzał go ojciec jego, i wzruszył się miłosierdziem; i przybiegłszy, upadł na szyję jego, i pocałował go.
lk_15:21 I rzekł mu syn: Ojcze, zgrzeszyłem przeciw niebu i przed tobą; już nie jestem godzien nazywać się synem twoim.
lk_15:22 I rzekł ojciec do sług swoich: Prędko przynieście najlepszą szatę, a obleczcie go, i włóżcie pierścień na rękę jego i obuwie na nogi jego.
lk_15:23 I przyprowadźcie tucznego cielca, i zabijcie; a jedzmy, i ucztujmy.
lk_15:24 Albowiem ten syn mój umarł był, a ożył; zginął był, a odnalazł się. I poczęli ucztować.
lk_15:25 Starszy zaś syn jego był na polu; gdy wracał i zbliżał się do domu, usłyszał muzykę i taniec.
lk_15:26 I przyzwał jednego ze sług, i zapytał, co by to było.
lk_15:27 A on mu powiedział: Brat twój powrócił, i zabił ojciec twój cielca tucznego, że go zdrowym odzyskał.
lk_15:28 I rozgniewał się, i nie chciał wejść; ojciec więc jego wyszedłszy, zaczął go prosić.
lk_15:29 Lecz on odpowiadając, rzekł ojcu swemu: Oto tak wiele lat ci służę, i nigdy nie przestąpiłem rozkazu twego; a nigdy mi nie dałeś koźlęcia, żebym ucztował z przyjaciółmi moimi.
lk_15:30 Ale gdy ten syn twój, który roztrwonił majątek swój z nierządnicami, powrócił, zabiłeś mu utuczonego cielca.
lk_15:31 A on mu odpowiedział: Synu, ty zawsze jesteś ze mną, i wszystko moje twoim jest.
lk_15:32 Wszakże trzeba było ucztować i weselić się, że ten brat twój był umarły, a ożył; zginął był, a odnalazł się.
lk_16:01 Mówił też do uczniów swoich: Był pewien człowiek bogaty, który miał włodarza; i doniesiono mu o nim, że roztrwonił dobra jego.
lk_16:02 I wezwał go i rzekł, mu: Cóż to słyszę o tobie? Zdaj sprawę z włodarstwa twego, bo już nie będziesz mógł włodarzyć.
lk_16:03 I rzekł włodarz sam do siebie: Cóż uczynię, skoro pan mój odejmuje mi włodarstwo? Kopać nie mogę, żebrać się wstydzę.
lk_16:04 Wiem, co uczynię, żeby, gdy będę złożony z włodarstwa, przyjęli mnie do domów swoich.
lk_16:05 Wezwawszy zatem dłużników pana swego każdego z osobna, mówił pierwszemu: ile winieneś panu memu?
lk_16:06 A on odpowiedział: Sto barył oliwy. I rzekł mu: Weź zapis swój, a siądź natychmiast, a napisz: pięćdziesiąt.
lk_16:07 A Potem drugiemu rzekł: A ty ileś winien? A on rzekł: Sto miar pszenicy. I rzekł mu: Weź zapis swój, a napisz: osiemdziesiąt.
lk_16:08 I pochwalił pan niesprawiedliwego włodarza, że roztropnie uczynił; bo synowie tego świata roztropniejsi są w rodzaju swoim niż synowie światłości.
lk_16:09 I ja wam powiadam: Czyńcie sobie przyjaciół z mamony niesprawiedliwości, aby, gdy ustaniecie, przyjęli was do wiecznych przybytków.
lk_16:10 Kto wierny jest w najmniejszej rzeczy, i w większej jest wierny; a kto w małym jest niesprawiedliwy, ten i w większym jest niesprawiedliwy.
lk_16:11 Jeśli więc w niesprawiedliwej mamonie nie byliście wierni, prawdziwe dobra kto wam powierzy?
lk_16:12 A jeśliście w cudzym nie byli wierni, któż wam da, co jest wasze?
lk_16:13 Żaden sługa nie może dwom panom służyć; bo albo jednego będzie miał w nienawiści, a drugiego będzie miłował; albo z jednym trzymać będzie, a drugim wzgardzi. Nie możecie służyć Bogu i mamonie.
lk_16:14 Słuchali zaś tego wszystkiego faryzeusze, którzy byli chciwi, i naśmiewali się z niego.
lk_16:15 I rzekł im: Wy jesteście, którzy sami siebie usprawiedliwiacie przed ludźmi, lecz Bóg zna serca wasze; albowiem to, co u ludzi jest wyniosłe, obrzydliwością jest przed Bogiem.
lk_16:16 Zakon i prorocy aż do Jana; od tego czasu królestwo Boże bywa przepowiadane, a każdy gwałt mu zadaje.
lk_16:17 Łatwiej też niebu i ziemi przeminąć, niż jednej kresce z Zakonu wypaść.
lk_16:18 Każdy, który opuszcza żonę swą, a drugą pojmuje, cudzołoży; a kto od męża opuszczoną pojmuje, cudzołoży.
lk_16:19 Był pewien człowiek bogaty, który obłóczył się w purpurę i w bisior, i ucztował wystawnie na każdy dzień.
lk_16:20 I był pewien żebrak, imieniem Łazarz, który leżał u wrót jego, pełen wrzodów,
lk_16:21 i pragnął nasycić się okruszynami, które spadały ze stołu bogacza, a nikt mu nic dawał; za to nawet psy przychodziły i lizały wrzody jego.
lk_16:22 A stało się, że umarł żebrak, i zaniesiony jest przez aniołów na łono Abrahama. Umarł też i bogacz, i pogrzebany jest w piekle.
lk_16:23 A podniósłszy oczy swoje, gdy był w mękach, ujrzał Abrahama z daleka i Łazarza na łonie jego.
lk_16:24 A wołając, rzekł: Ojcze Abrahamie! Zmiłuj się nade mną, a poślij Łazarza, aby umoczył koniec palca swego we wodzie, i ochłodził język mój, bo cierpię męki w tym płomieniu.
lk_16:25 I rzekł mu Abraham: Synu, wspomnij, że za życia swego otrzymałeś dobra, a Łazarz przeciwnie złe: a teraz on ma pociechę, a ty męki cierpisz.
lk_16:26 A nad to wszystko, między nami a wami wielka przepaść jest utwierdzona; aby ci, którzy chcą przejść stąd do was, nie mogli, ani stamtąd tutaj się przeprawić.
lk_16:27 I rzekł: Proszę cię więc, ojcze, abyś go posłał do domu ojca mego,
lk_16:28 bo mam pięciu braci, aby ch przestrzegł, żeby też i oni nie przyszli na to miejsce mąk.
lk_16:29 I rzekł mu Abraham: Mają Mojżesza i proroków, niechże ich słuchają.
lk_16:30 Lecz on rzekł: Nie, ojcze Abrahamie, ale gdyby kto z umarłych przyszedł do nich, będą pokutę czynili.
lk_16:31 I rzekł mu: Jeśli Mojżesza i proroków nie słuchają, choćby też kto z martwych powstał, nie uwierzą.
lk_17:01 I rzekł do uczniów swoich: Nie podobna jest, aby zgorszenia przyjść nie miały; lecz biada temu, przez kogo przychodzą.
lk_17:02 Pożyteczniej by mu było, gdyby kamień młyński zawieszono na szyi jego, i wrzucono go w morze, niż żeby miał zgorszyć jednego z tych malutkich.
lk_17:03 Uważajcie na samych siebie. Jeśli brat twój zgrzeszy przeciw tobie, upomnij go; a jeśli będzie żałował, odpuść mu.
lk_17:04 I choćby siedemkroć razy na dzień zgrzeszył przeciw tobie, i siedemkroć razy na dzień nawrócił się do ciebie, mówiąc: Żal mi; odpuść mu.
lk_17:05 I rzekli apostołowie Panu: Przymnóż nam wiary.
lk_17:06 Pan zaś rzekł: Jeślibyście mieli wiarę, jak ziarno gorczyczne, powiecie temu drzewu morwowemu: Wykorzeń się, a przesadź się w morze, a usłucha was.
lk_17:07 A któż z was mając sługę orzącego lub pasącego, gdy on wróci z pola, powie mu: Zaraz pójdź, siądź do stołu,
lk_17:08 a nie powie mu: Przygotuj dla mnie wieczerzę, a przepasz się i służ mi, aż się najem i napiję, a potem ty będziesz jadł i pił?
lk_17:09 Czy dziękuje owemu słudze, że uczynił to, co mu rozkazał?
lk_17:10 Nie sądzę. Tak i wy, gdy uczynicie wszystko, co wam rozkazano, mówcie: Słudzy nieużyteczni jesteśmy: cośmy winni byli uczynić, uczyniliśmy.
lk_17:11 I stało się, gdy szedł do Jeruzalem przechodził między Samarią a Galileą.
lk_17:12 A gdy wchodził do pewnego miasteczka, zabiegło mu dziesięciu trędowatych, co stanęli z daleka,
lk_17:13 i podnieśli głos, mówiąc: Jezusie, Nauczycielu, zmiłuj się nad nami.
lk_17:14 A gdy ich ujrzał, rzekł: Idźcie, pokażcie się kapłanom. I stało się, kiedy szli, zostali oczyszczeni.
lk_17:15 A jeden z nich, gdy zobaczył, że jest uzdrowiony, wrócił się, chwaląc Boga głosem wielkim.
lk_17:16 I padł na twarz u nóg jego, dziękując; a ten był Samarytanin.
lk_17:17 Jezus zaś odpowiadając rzekł: Czy nie dziesięciu zostało oczyszczonych? A dziewięciu gdzie jest?
lk_17:18 Nie znalazł się żaden, który by się wrócił a dał chwałę Bogu, tylko ten cudzoziemiec?
lk_17:19 I rzekł mu: Wstań, idź, bo wiara twoja cię uzdrowiła.
lk_17:20 A spytany przez faryzeuszów, kiedy przyjdzie królestwo Boże, odpowiadając im, rzekł: Nie przychodzi królestwo Boże dostrzegalnie.
lk_17:21 I nie powiedzą: oto tu, albo: tam. Oto bowiem królestwo Boże w was jest.
lk_17:22 I rzekł do uczniów swoich. Przyjdą dni, gdy pragnąć będziecie oglądać jeden dzień Syna Człowieczego, a nie ujrzycie.
lk_17:23 I będą wam mówić: oto tu, i: oto tam. Nie chodźcież, ani się za nimi nie udawajcie.
lk_17:24 Albowiem jako błyskawica, gdy zabłyśnie spod nieba, rozświetla to, co jest pod niebem, tak będzie i Syn Człowieczy w dzień swój.
lk_17:25 Lecz potrzeba mu pierwej wiele ucierpieć i być wzgardzonym od narodu tego.
lk_17:26 A jak było za dni Noego, tak będzie i za dni Syna Człowieczego.
lk_17:27 Jedli i pili, żenili się i za mąż wydawali, aż do dnia, którego Noe wszedł do korabia; i przyszedł potop, i wytracił wszystkich.
lk_17:28 Podobnie jak działo się za dni Lota: jedli i pili, kupowali i sprzedawali, szczepili i budowali.
lk_17:29 A tego dnia, którego Lot wyszedł z Sodomy, spadł deszcz ognisty i siarczysty z nieba, i wszystkich wytracił.
lk_17:30 Podobnie stanie się w dzień, w którym Syn Człowieczy się objawi.
lk_17:31 W owej godzinie kto będzie na dachu, a sprzęty jego w domu, niechaj nie schodzi, by je zabrać; a kto na polu, niech także nazad się nie wraca.
lk_17:32 Wspomnijcie na żonę Lota.
lk_17:33 Ktokolwiek starałby się zachować duszę swoją, straci ją; a kto by ją stracił, ożywi ją.
lk_17:34 Powiadam wam: W owej nocy będzie dwóch na jednym łożu: jednego wezmą, a drugiego zostawią.
lk_17:35 Dwie będą mleć razem: jedną wezmą, a drugą zostawią.
lk_17:36 Dwaj będą na polu: jeden będzie wzięty, a drugi zostawiony.
lk_17:37 A odpowiadając rzekli mu: Gdzież; Panie? A on im rzekł: Gdziekolwiek będzie ciało, tam zgromadzą się i orły.
lk_18:01 A powiedział im też przypowieść, że zawsze trzeba się modlić, a nie ustawać, mówiąc:
lk_18:02 Był w jednym mieście pewien sędzia, który się Boga nie bał, a ludzi się nie wstydził.
lk_18:03 Była zaś w tym mieście pewna wdowa, i chodziła do niego, mówiąc: Uczyń mi sprawiedliwość z przeciwnikiem moim!
lk_18:04 Ale on nie chciał przez długi czas. Potem zaś rzekł sam do siebie: Chociaż się Boga nie boję, i ludzi się nie wstydzę,
lk_18:05 ponieważ jednak naprzykrza mi się ta wdowa, uczynię jej sprawiedliwość, aby na koniec przyszedłszy, nie zelżyła mnie.
lk_18:06 I rzekł Pan: Słuchajcie, co mówi niesprawiedliwy sędzia.
lk_18:07 A Bóg, czy nie uczyni sprawiedliwości wybranym swoim, wołającym do niego we dnie i w nocy, i będzie zwlekał w ich sprawie?
lk_18:08 Powiadam wam, że rychło im sprawiedliwość uczyni. Wszelako Syn Człowieczy gdy przyjdzie, sądzisz, że znajdzie wiarę na ziemi?
lk_18:09 Rzekł też i do niektórych, co ufali sami w sobie, mając się za sprawiedliwych, i innymi gardzili, tę przypowieść.
lk_18:10 Dwóch ludzi weszło do świątyni, aby się modlić, jeden faryzeusz, a drugi celnik.
lk_18:11 Faryzeusz stojąc, tak się sam w sobie modlił: Boże, dziękuję ci, że nie jestem jak inni ludzie, drapieżni, niesprawiedliwi, cudzołożnicy, jako i ten celnik.
lk_18:12 Poszczę dwakroć w tydzień; daję dziesięciny ze wszystkiego, co mam.
lk_18:13 A celnik stojąc z daleka, nie chciał ani oczu podnieść w niebo; ale bił się w piersi, mówiąc: Boże, bądź miłościw mnie grzesznemu!
lk_18:14 Powiadam wam, odszedł ten usprawiedliwiony do domu swego, a nie tamten. Albowiem każdy, co się wywyższa, będzie uniżony; a kto się uniża, będzie podwyższony.
lk_18:15 Przynosili mu też i dziatki, aby się ich dotykał; co widząc uczniowie, łajali ich.
lk_18:16 Lecz Jezus przywoławszy je, rzekł: Dopuśćcie dziatkom przychodzić do mnie, a nie zabraniajcie im; albowiem takich jest królestwo Boże.
lk_18:17 Zaprawdę wam powiadam: Ktokolwiek by nie przyjął królestwa Bożego jak dziecko, nie wejdzie do niego.
lk_18:18 I zapytał go pewien książę, mówiąc: Nauczycielu dobry, co czyniąc, otrzymam życie wieczne?
lk_18:19 Jezus zaś rzekł mu: Czemu nazywasz mię dobrym? Nikt nie jest dobry, tylko sam Bóg.
lk_18:20 Znasz przykazania: „Nie zabijaj; nie cudzołóż; nie kradnij; nie mów fałszywego świadectwa; czcij ojca swego i matkę.”
lk_18:21 A on rzekł: Tego wszystkiego przestrzegałem od młodości mojej.
lk_18:22 Co usłyszawszy Jezus, rzekł mu: Jednego ci jeszcze nie dostaje: sprzedaj wszystko, co masz, a daj ubogim, a będziesz miał skarb w niebie, a przyjdź, chodź za mną.
lk_18:23 On usłyszawszy to, zasmucił się, bo był bardzo bogaty.
lk_18:24 A Jezus widząc go zasmuconego, rzekł: Jakże trudno ci, co mają pieniądze, wejdą do królestwa Bożego!
lk_18:25 Albowiem łatwiej jest wielbłądowi przejść przez ucho igielne, niż bogaczowi wejść do królestwa Bożego.
lk_18:26 I rzekli ci, co słuchali: Któż więc może być zbawiony?
lk_18:27 Rzekł im: Co niemożebne jest u ludzi, możebne jest u Boga.
lk_18:28 Piotr zaś rzekł: Oto my opuściliśmy wszystko, a poszliśmy za tobą.
lk_18:29 A on im rzekł: Zaprawdę wam powiadam, że nie ma nikogo, który opuścił dom, albo rodziców, albo braci, albo żonę, albo dzieci dla królestwa Bożego,
lk_18:30 a nie otrzymałby daleko więcej w tym czasie, a w przyszłym wieku życia wiecznego.
lk_18:31 I wziął z sobą Jezus dwunastu, i rzekł im: Oto wstępujemy do Jerozolimy i wypełni się wszystko, co napisane jest przez proroków o Synu Człowieczym.
lk_18:32 Będzie bowiem wydany poganom, i będzie naigrawany, i ubiczowany, i oplwany;
lk_18:33 A ubiczowawszy, zabiją go, a dnia trzeciego zmartwychwstanie.
lk_18:34 A oni nic z tego nie zrozumieli, i było to słowo zakryte przed nimi, i nie rozumieli, co się mówiło.
lk_18:35 I stało się, gdy się przybliżał do Jerycha, pewien ślepy siedział przy drodze, żebrząc.
lk_18:36 A usłyszawszy rzeszę przechodzącą pytał, co by to było.
lk_18:37 I powiedzieli mu, że Jezus Nazareński przechodzi.
lk_18:38 I zawołał, mówiąc: Jezusie, synu Dawidów, zmiłuj się nade mną.
lk_18:39 A ci, co szli na przedzie, łajali go, aby milczał. Lecz on tym więcej wołał: Synu Dawidów, zmiłuj się nade mną.
lk_18:40 Jezus zaś stanąwszy, kazał przyprowadzić go do siebie. A gdy się przybliżył, spytał go,
lk_18:41 mówiąc: Co chcesz, abym ci uczynił? A on powiedział: Panie, abym przejrzał.
lk_18:42 A Jezus mu rzekł: Przejrzyj, wiara twoja cię uzdrowiła.
lk_18:43 I natychmiast przejrzał, i szedł za nim, wielbiąc Boga. I cały lud, widząc to, oddał chwałę Bogu.
lk_19:01 A wszedłszy, przechodził przez Jerycho.
lk_19:02 I oto mąż imieniem Zacheusz; a był on przełożony nad celnikami, i był bogaty.
lk_19:03 I starał się zobaczyć Jezusa, który to jest, a nie mógł z powodu rzeszy bo był małego wzrostu.
lk_19:04 I pobiegłszy naprzód, wszedł na drzewo płonnej figi, aby go ujrzeć; bo tamtędy miał iść.
lk_19:05 A gdy Jezus przyszedł na miejsce, spojrzawszy w górę, ujrzał go, i rzekł do niego: Zacheuszu, zejdź prędko; albowiem dziś potrzeba mi zamieszkać w domu twoim.
lk_19:06 I zeszedł prędko, i przyjął go z radością.
lk_19:07 A widząc to, szemrali wszyscy, mówiąc, że wszedł w gościnę do człowieka grzesznego.
lk_19:08 Zacheusz zaś stanąwszy, rzekł do Pana: Oto, Panie, połowę dóbr moich daję ubogim; a jeśli kogo w czym oszukałem, zwracam mu w czwórnasób.
lk_19:09 Rzekł Jezus do niego: Iż dzisiaj zbawienie stało się temu domowi, dlatego że i on jest synem Abrahamowym.
lk_19:10 Przyszedł bowiem Syn Człowieczy szukać i zbawić to, co było zginęło.
lk_19:11 Gdy oni tego słuchali, powiedział jeszcze jedną przypowieść, dlatego że był blisko Jeruzalem, i dlatego że mniemali, jakoby wnet miało się objawić królestwo Boże.
lk_19:12 Rzekł więc: Pewien człowiek szlachetnego rodu wybrał się w daleką krainę, aby otrzymać dla siebie królestwo i powrócić.
lk_19:13 I zwoławszy dziesięciu sług swoich, dał im dziesięć grzywien, i rzekł do nich: Handlujcie, aż powrócę.
lk_19:14 A obywatele jego mieli go w nienawiści, i wyprawili za nim poselstwo, mówiąc: Nie chcemy, aby ten królował nad nami.
lk_19:15 I stało się, że powrócił, otrzymawszy królestwo, i kazał wezwać sługi, którym dał był pieniądze, aby dowiedzieć się, co każdy z nich zarobił.
lk_19:16 I przyszedł pierwszy, mówiąc: Panie, grzywna twoja dziesięć grzywien przysporzyła.
lk_19:17 I rzekł mu: Dobrze, sługo dobry, ponieważ w małym byłeś wierny, będziesz miał władzę nad dziesięciu miastami.
lk_19:18 Przyszedł i drugi, mówiąc: Panie, grzywna twoja pięć grzywien uczyniła.
lk_19:19 Rzekł i temu: I ty bądź nad pięciu miastami.
lk_19:20 A trzeci przyszedł, mówiąc: Panie, oto grzywna twoja, którą miałem zachowaną w chustce,
lk_19:21 bom się bał ciebie, że jesteś człowiek srogi: bierzesz, czegoś nie położył, a żniesz, czegoś nie posiał.
lk_19:22 Rzekł mu: Z ust twoich sądzę cię, zły sługo! Wiedziałeś, że ja jestem człowiek srogi, który bierze, czego nie położył, i żnie, czego nie posiał.
lk_19:23 A dlaczego nie dałeś pieniędzy moich do banku, abym ja wróciwszy przecież z zyskiem je odebrał.
lk_19:24 I rzekł tam stojącym: Weźcie od niego grzywnę, a dajcie temu, który ma dziesięć grzywien.
lk_19:25 I rzekli mu: Panie, ma dziesięć grzywien!
lk_19:26 A powiadam wam, że każdemu, który ma, będzie dane, i obfitować będzie, a temu, który nie ma, i to co ma,, odjęte mu będzie.
lk_19:27 Nieprzyjaciół zaś moich, tych, którzy nie chcieli, abym królował nad nimi, przywiedźcie tu, i zabijcie przede mną.
lk_19:28 A to rzekłszy, poszedł naprzód, idąc do Jeruzalem.
lk_19:29 I stało się, gdy się przybliżył do Betfage i Betanii, u góry, którą zwą Oliwną, posłał dwóch uczniów swoich mówiąc:
lk_19:30 Idźcie do miasteczka które jest przed wami; a wchodząc do niego, znajdziecie oślę uwiązane, na którym jeszcze nikt z ludzi nie siedział; odwiążcie je i przyprowadźcie.
lk_19:31 A jeśliby was kto spytał: Czemu odwiązujecie, tak mu powiecie: Że Pan potrzebuje posługi jego.
lk_19:32 I odeszli ci, którzy byli posłani, i znaleźli oślę stojące, jak im powiedział.
lk_19:33 Gdy zaś oni odwiązywali oślę, rzekli do nich właściciele jego: Czemu odwiązujecie oślę?
lk_19:34 A oni odpowiedzieli: Że go Panu potrzeba.
lk_19:35 I przyprowadzili je do Jezusa, i zarzuciwszy szaty swoje na oślę, posadzili Jezusa.
lk_19:36 A gdy jechał, słali szaty swoje na drodze.
lk_19:37 A gdy się już tam przybliżał, gdzie schodzi się w dół z góry Oliwnej, poczęły wszystkie rzesze uczniów, radując się, chwalić Boga głosem wielkim za wszystkie cuda, które widzieli, mówiąc:
lk_19:38 „Błogosławiony, który przychodzi król w imię Pańskie; pokój na niebie, a chwała na wysokości.”
lk_19:39 Niektórzy zaś faryzeusze spośród rzeszy, rzekli do niego: Nauczycielu, skarć uczniów swoich!
lk_19:40 A on im rzekł: Powiadam wam, że jeśliby ci milczeli, kamienie wołać będą.
lk_19:41 Skoro się przybliżył, ujrzawszy miasto, zapłakał nad nim, mówiąc:
lk_19:42 O gdybyś i ty poznało, i to w ten dzień twój, co jest ku pokojowi twemu, a teraz zakryte jest przed oczyma twymi!
lk_19:43 Albowiem przyjdą na cię dni, i otoczą cię nieprzyjaciele twoi wałem, i oblegną cię, i ścisną cię zewsząd;
lk_19:44 i na ziemię cię powalą i synów twoich, którzy w tobie są, i nie zostawią w tobie kamienia na kamieniu; dlatego żeś nie poznało czasu nawiedzenia twego.
lk_19:45 I wszedłszy do świątyni, począł wypędzać sprzedających w niej i kupujących,
lk_19:46 mówiąc im: Napisano: że dom mój jest domem modlitwy, a wyście go uczynili jaskinią zbójców.
lk_19:47 I uczył każdego dnia w świątyni. A przedniejsi kapłani i doktorowie i starsi ludu starali się go zgubić;
lk_19:48 ale nie znajdowali, co by mu uczynić; bo wszystek lud bardzo pilnie go słuchał.
lk_20:01 I stało się jednego dnia, gdy on uczył lud w świątyni, i opowiadał ewangelię, zeszli się przedniejsi kapłani i doktorowie ze starszymi,
lk_20:02 i rzekli do niego, mówiąc: Powiedz nam jaką mocą to czynisz, albo kto jest, co ci dał tę władzę?
lk_20:03 A Jezus odpowiadając, rzekł do nich: Spytam i ja was o jedną rzecz, odpowiedzcie mi:
lk_20:04 Czy chrzest Janowy był z nieba, czy też z ludzi?
lk_20:05 Lecz oni rozważali między sobą, mówiąc: Jeśli powiemy: z nieba, rzecze: Czemuż więc nie uwierzyliście mu?
lk_20:06 A jeśli rzeczemy: z ludzi, wszystek lud ukamienuje nas, bo przekonani są, że Jan jest prorokiem.
lk_20:07 I odpowiedzieli, że nie wiedzą, skąd był.
lk_20:08 A Jezus im powiedział: To i ja wam nie powiem, jaką mocą to czynię.
lk_20:09 Począł zaś mówić do ludu tę przypowieść: Pewien człowiek posadził winnicę, i wynajął ją oraczom, a sam odjechał na czas dłuższy.
lk_20:10 A w swoim czasie posłał do oraczów sługę, aby mu dali z owocu winnicy. A oni obiwszy go, odesłali z niczym.
lk_20:11 I znowu posłał drugiego sługę. Lecz oni i tego obiwszy i znieważywszy, odesłali z niczym.
lk_20:12 I posłał jeszcze trzeciego; a oni i tego zraniwszy, wyrzucili.
lk_20:13 Pan zaś winnicy rzekł: Co uczynię? Poślę syna mego umiłowanego. Może, gdy zobaczą, ulękną się.
lk_20:14 Oracze zaś, ujrzawszy go, namyślali się między sobą, mówiąc: Ten jest dziedzic; zabijmy go, aby dziedzictwo nam się dostało.
lk_20:15 I wyrzuciwszy go z winnicy, zabili. Cóż im więc uczyni pan winnicy?
lk_20:16 Przyjdzie, i wygubi tych oraczów, a winnicę odda innym. Co usłyszawszy, rzekli mu: Uchowaj Boże!
lk_20:17 On zaś spojrzawszy na nich, rzekł: Cóż więc znaczy, co jest napisane: „Kamień, który odrzucili budowniczy, ten stał się kamieniem węgielnym?”
lk_20:18 Każdy, kto upadnie na ten kamień, rozbije się, a na kogo on spadnie, tego skruszy.
lk_20:19 I usiłowali przedniejsi kapłani i doktorowie targnąć się nań rękami w tejże chwili, lecz bali się ludu. Zrozumieli bowiem, że przeciw nim powiedział to podobieństwo.
lk_20:20 A Śledząc go, posłali szpiegów, którzy udawaliby sprawiedliwych, aby go podchwycić w mowie, żeby go wydać do urzędu i władz namiestnika.
lk_20:21 I spytali go, mówiąc: Nauczycielu, wiemy, że dobrze mówisz i uczysz; a nie oglądasz się na osobę, lecz drogi Bożej w prawdzie nauczasz.
lk_20:22 Czy godzi się nam dawać podatek cesarzowi, czy też nie?
lk_20:23 Lecz on przejrzawszy podstęp ich, rzekł do nich: Czemu mnie kusicie?
lk_20:24 Pokażcie mi denara. Czyj ma obraz i napis? Odpowiadając, rzekli mu: Cesarski.
lk_20:25 I rzekł im: Oddajcież więc, co jest cesarskiego cesarzowi, a co jest Bożego Bogu.
lk_20:26 I nie mogli zganić słowa jego przed ludem, a dziwiąc się odpowiedzi jego, umilkli.
lk_20:27 Przystąpili zaś niektórzy z saduceuszów, co mówią, że nie ma zmartwychwstania, i spytali go,
lk_20:28 mówiąc: Nauczycielu! Mojżesz napisał nam: „Jeśliby czyjś brat umarł, mając żonę, a byłby bez dzieci, niech brat jego weźmie ją za żonę, i wzbudzi potomstwo bratu swemu.”
lk_20:29 Było tedy siedmiu braci; a pierwszy pojął żonę, i umarł bezdzietnie.
lk_20:30 I pojął ją drugi, ale i ten umarł bez syna.
lk_20:31 I trzeci ją pojął, i tak samo wszyscy siedmiu, a nie zostawili potomstwa, i pomarli.
lk_20:32 Po wszystkich umarła też i niewiasta.
lk_20:33 W zmartwychwstaniu więc któregoż z nich będzie żoną, ponieważ siedmiu miało ją za żonę?
lk_20:34 I rzekł im Jezus: Synowie tego świata żenią się i za mąż idą;
lk_20:35 lecz ci, którzy za godnych będą uznani wieku tamtego i powstania z martwych, nie będą ani wychodzić za mąż, ani żon pojmować.
lk_20:36 Nie będą bowiem mogli więcej umrzeć; bo są równi aniołom i są dziećmi Bożymi, będąc dziećmi zmartwychwstania.
lk_20:37 A że umarli zmartwychwstają, to i Mojżesz pokazał u krzaka, zowiąc Pana „Bogiem Abrahama i Bogiem Izaaka i Bogiem Jakuba.”
lk_20:38 A Bóg nie jest umarłych, ale żywych, jemu bowiem wszyscy żyją.
lk_20:39 A odpowiadając niektórzy z doktorów, rzekli mu: Nauczycielu, dobrześ powiedział.
lk_20:40 I już o nic więcej nie śmieli go pytać.
lk_20:41 I rzekł do nich: Jakże to mówią, że Chrystus jest synem Dawidowym?
lk_20:42 A sam Dawid powiada w księdze Psalmów: „Rzekł Pan Panu mojemu: Siądź po prawicy mojej,
lk_20:43 aż położę nieprzyjaciół twoich podnóżkiem nóg twoich.”
lk_20:44 Dawid więc nazywa go Panem; jakże jest synem jego?
lk_20:45 Gdy zaś cały lud słuchał, rzekł uczniom swoim:
lk_20:46 Strzeżcie się doktorów, którzy chętnie chodzą w długich szatach, i lubią pozdrowienia na rynku i pierwsze krzesła w synagogach i pierwsze miejsca przy ucztach,
lk_20:47 którzy objadają domy wdów, udając długą modlitwę. Tych czeka większe potępienie.
lk_21:01 A spoglądając, ujrzał tych bogatych, którzy rzucali do skarbony ofiary swoje.
lk_21:02 A ujrzał też i ubożuchną wdowę wrzucającą dwa szelążki.
lk_21:03 I rzekł: Prawdziwie wam powiadam, że ta uboga wdowa więcej, niż wszyscy wrzuciła.
lk_21:04 Albowiem ci wszyscy z tego, co im zbywało, wrzucili do darów Bożych, a ta z niedostatku swego włożyła wszystko, co miała na utrzymanie swoje.
lk_21:05 A gdy niektórzy mówili o świątyni, że jest ozdobiona pięknymi kamieniami i darami, rzekł:
lk_21:06 Przyjdą dni, że z tego, na co patrzycie, nie zostanie kamień na kamieniu, który by nie był rozwalony.
lk_21:07 I pytali go, mówiąc: Nauczycielu, kiedyż się to stanie, a co za znak, gdy się to dziać zacznie?
lk_21:08 A on im rzekł: Uważajcie; żeby was nie zwiedziono; bo wielu przyjdzie w imię moje, mówiąc, że ja jestem, a czas się przybliżył; nie chodźcież więc za nimi.
lk_21:09 Gdy zaś usłyszycie o wojnach i rozruchach, nie lękajcie się: potrzeba, aby to wpierw się stało, ale jeszcze nie zaraz koniec.
lk_21:10 Wtedy im mówił: Powstanie naród przeciw narodowi i królestwo przeciw królestwu.
lk_21:11 I wielkie trzęsienia ziemi będą miejscami, i mory i głody i strachy z nieba i znaki wielkie będą.
lk_21:12 Ale przed tym wszystkim podniosą na was ręce swoje, i będą was prześladować, podając do synagog i więzień, ciągnąc do królów i namiestników dla imienia mego.
lk_21:13 To zaś was spotka na świadectwo.
lk_21:14 A przeto weźcie sobie do serca nie obmyślać naprzód, jakbyście mieli odpowiadać.
lk_21:15 Ja bowiem dam wam wymowę i mądrość, której nie będą mogli oprzeć się, ani sprzeciwiać wszyscy przeciwnicy wasi.
lk_21:16 A wydawać was będą rodzice i bracia i krewni i przyjaciele, i niektórych z was o śmierć przyprawią.
lk_21:17 I będziecie w nienawiści u wszystkich dla imienia mego.
lk_21:18 A włos z głowy waszej nie zginie.
lk_21:19 W cierpliwości waszej posiądziecie dusze wasze.
lk_21:20 Gdy zaś ujrzycie Jeruzalem wojskiem otoczone, wtedy wiedzcie, że się przybliżyło spustoszenie jego.
lk_21:21 Wtedy ci, co są w Judei, niech uciekają na góry, a którzy są w środku niej, niech uchodzą, a ci, co są po okolicznych miejscach, niech do niej nie wchodzą.
lk_21:22 Są to bowiem dni pomsty, aby się wypełniło wszystko, co było napisane.
lk_21:23 A biada brzemiennym i karmiącym w owe dni; albowiem będzie ucisk wielki na ziemi i gniew przeciw ludowi temu.
lk_21:24 I polegną od ostrza miecza, i zapędzą ich w niewolę między wszystkie narody, a Jeruzalem deptane będzie przez pogan, aż się wypełnią czasy narodów.
lk_21:25 I będą znaki na słońcu i księżycu i na gwiazdach, a na ziemi uciśnienie narodów od zamieszania szumu morskiego i nawałnicy,
lk_21:26 skoro ludzie schnąć będą od strachu i oczekiwania tych rzeczy, które będą przychodzić na wszystek świat; albowiem moce niebieskie poruszone będą.
lk_21:27 A wtedy ujrzą Syna Człowieczego, przychodzącego w obłoku, z mocą wielką i z majestatem.
lk_21:28 Gdy zaś to dziać się pocznie, spojrzyjcie, a podnieście głowy wasze, bo się przybliża odkupienie wasze.
lk_21:29 I powiedział im podobieństwo: Spojrzyjcie na figę i na wszystkie drzewa.
lk_21:30 Gdy już z siebie owoc wydają, wiecie, że już blisko jest lato.
lk_21:31 Tak i wy, gdy ujrzycie, że się to będzie działo, wiedzcie, że blisko jest królestwo Boże.
lk_21:32 Zaprawdę mówię wam, że nie przeminie to plemię, aż się wszystko ziści.
lk_21:33 Niebo i ziemia przeminą, ale słowa moje nie przeminą.
lk_21:34 A miejcie się na baczności, aby kiedy serca wasze nie były obciążone obżarstwem i opilstwem i troskami tego życia, żeby na was z nagła ten dzień nie przyszedł.
lk_21:35 Albowiem spadnie on jak potrzask na wszystkich, którzy mieszkają po całej ziemi.
lk_21:36 A przeto czuwajcie modląc się na każdy czas, abyście byli godni uniknąć tego wszystkiego, co przyjść ma, i stanąć przed Synem Człowieczym.
lk_21:37 I nauczał we dnie w świątyni, a w nocy wychodząc, przebywał na górze, którą zwą Oliwną.
lk_21:38 A wszystek lud od rana schodził się do niego w świątyni, aby go słuchać.
lk_22:01 Zbliżał się też dzień święty Przaśników, nazywany Paschą.
lk_22:02 A przedniejsi kapłani i doktorowie przemyśliwali, jakby Jezusa zabić, ale bali się ludu.
lk_22:03 I wstąpił szatan w Judasza, którego zwano Iszkariotą, jednego z dwunastu.
lk_22:04 I odszedł, i umówił się z przedniejszymi kapłanami i przełożonymi, jakby im go wydał.
lk_22:05 I uradowali się, i ułożyli, że mu dadzą pieniądze.
lk_22:06 I obiecał, i szukał sposobnej pory, jakby im go wydać z dala od rzeszy.
lk_22:07 Przyszedł zaś dzień Przaśników, w którym należało ofiarować Paschę.
lk_22:08 I posłał Piotra i Jana, mówiąc: Idźcie, i przygotujcie nam Paschę, abyśmy pożywali.
lk_22:09 A oni rzekli: Gdzie chcesz, abyśmy przygotowali?
lk_22:10 I rzekł do nich: Oto gdy wejdziecie do miasta, spotka się z wami pewien człowiek, niosący dzban wody; idźcież za nim do domu, do którego wejdzie.
lk_22:11 I powiecie gospodarzowi domu: Nauczyciel mówi tobie: Gdzie jest gospoda, w której bym spożył Paschę z uczniami moimi?
lk_22:12 A on wam pokaże wieczernik wielki, usłany, i tam przygotujcie.
lk_22:13 Odszedłszy zaś znaleźli, jak im powiedział, i przygotowali Paschę.
lk_22:14 A gdy przyszła pora, zasiadł do stołu, i dwunastu apostołów z nim.
lk_22:15 I rzekł im: Pożądaniem pożądałem pożywać tę Paschę z wami, zanimbym cierpiał.
lk_22:16 Gdyż wam powiadam, że odtąd nie będę jej pożywał, aż się wypełni w królestwie Bożym.
lk_22:17 A wziąwszy kielich dzięki czynił i rzekł: Weźcie, a podzielcie między siebie.
lk_22:18 Albowiem wam powiadam, że nie będę pił z owocu winnego szczepu, aż przyjdzie królestwo Boże.
lk_22:19 A wziąwszy chleb, dzięki czynił, łamał, i dał im, mówiąc: To jest ciało moje, które się za was daje. To czyńcie na moją pamiątkę.
lk_22:20 Tak samo i kielich, po wieczerzy, mówiąc: Ten jest kielich, Nowy Testament we krwi mojej, który za was będzie wylany.
lk_22:21 Wszelako, oto ręka tego, co mnie wydaje, ze mną jest na stole.
lk_22:22 A Syn Człowieczy idzie wprawdzie według tego, co jest postanowione; wszakże biada człowiekowi temu, przez którego będzie wydany.
lk_22:23 A oni zaczęli pytać się między sobą, który by to z nich był, co miał to uczynić.
lk_22:24 wszczął się też spór między nimi, który by z nich zdawał się być większym.
lk_22:25 I rzekł im: Królowie narodów panują nad nimi, a ci, którzy władzę nad nimi sprawują, zwani są dobroczyńcami.
lk_22:26 Lecz wy nie tak; ale który jest między wami większy, niech będzie jako mniejszy; a przełożony, jako ten, co służy.
lk_22:27 Albowiem któż jest większy: ten, co siedzi u stołu, czy ten, co służy? Czyż nie ten, który siedzi? Ja też jestem wpośród was, jako ten, który służy.
lk_22:28 Lecz wy jesteście, którzyście wytrwali przy mnie w pokusach moich.
lk_22:29 I ja wam przekazuję królestwo, jak mi przekazał Ojciec mój,
lk_22:30 abyście jedli i pili u stołu mego w królestwie moim, i siedzieli na stolicach, sądząc dwanaście pokoleń izraelskich.
lk_22:31 I rzekł Pan: Szymonie, Szymonie! Oto szatan pożądał, aby was przesiał jako pszenicę.
lk_22:32 Ale ja prosiłem za tobą, aby nie ustała wiara twoja; a ty kiedyś, nawróciwszy się, utwierdzaj braci twoich.
lk_22:33 A on mu rzekł: Panie! Z tobą gotów jestem iść do więzienia, i na śmierć.
lk_22:34 Lecz on rzekł: Powiadam ci, Piotrze, nie zapieje dziś kur, aż się trzykroć zaprzesz, że mię nie znasz.
lk_22:35 I rzekł im: Gdy was posłałem bez trzosa i torby podróżnej i obuwia, czy wam czego brakowało? A oni rzekli: Niczego.
lk_22:36 Rzekł im tedy: Ale teraz, kto ma trzos, niech weźmie także i torbę podróżną; a kto nie ma, niech sprzeda płaszcz swój, a kupi miecz.
lk_22:37 Albowiem powiadam wam, iż jeszcze potrzeba, aby to, co napisane jest, wypełniło się na mnie: „I policzony jest między złoczyńców.” Gdyż to, co mnie dotyczy, do końca dochodzi.
lk_22:38 Lecz oni rzekli: Panie, oto tu dwa miecze. On zaś im rzekł: Dosyć jest.
lk_22:39 A wyszedłszy, zdążał według zwyczaju na górę Oliwną, a za nim też poszli i uczniowie.
lk_22:40 A gdy przyszedł na miejsce, rzekł im: Módlcie się, abyście nie weszli w pokuszenie.
lk_22:41 Sam zaś oddalił się od nich jakby na rzut kamienia, a upadłszy na kolana, modlił się,
lk_22:42 mówiąc: Ojcze, jeśli chcesz, przenieś ode mnie ten kielich; wszakże nie moja wola, ale twoja niech się stanie.
lk_22:43 I ukazał mu się anioł z nieba, posilając go. A będąc w trwodze śmiertelnej, modlił się usilniej.
lk_22:44 I stał się pot jego jak krople krwi, spływającej na ziemię.
lk_22:45 A gdy wstał od modlitwy, i przyszedł do uczniów swoich, znalazł ich śpiących ze smutku.
lk_22:46 I rzekł im: Czemu śpicie? Wstańcie, módlcie się, abyście nie weszli w pokusę.
lk_22:47 Gdy on jeszcze mówił, oto rzesza i ten, którego zwano Judaszem, jeden z dwunastu, szedł przed nimi, i przystąpił do Jezusa, aby go pocałować.
lk_22:48 Jezus zaś mu rzekł: Judaszu, pocałunkiem wydajesz Syna Człowieczego?
lk_22:49 A ci, którzy przy nim byli, widząc, co się dziać miało, rzekli mu: Panie, czy mamy bić mieczem?
lk_22:50 I jeden z nich uderzył sługę najwyższego kapłana, i uciął ucho jego prawe.
lk_22:51 Jezus zaś odpowiadając, rzekł: Poprzestańcie; nic nad to! A dotknąwszy ucha jego, uzdrowił go.
lk_22:52 I rzekł Jezus do tych, (którzy wyszli przeciw niemu) przedniejszych kapłanów i urzędników świątyni i starszych: Wyszliście jak na zbójcę z mieczami i kijami?
lk_22:53 Gdy codziennie wśród was bywałem w świątyni, nie podnieśliście rąk na mnie; ale ta jest godzina wasza i moc ciemności.
lk_22:54 A pojmawszy go, wprowadzili do domu najwyższego kapłana. Piotr jednak szedł za nim z daleka.
lk_22:55 Gdy zaś rozniecili ogień na dziedzińcu i siedli wokoło, był Piotr pomiędzy nimi.
lk_22:56 Gdy go ujrzała jedna służąca siedzącego u światła, i przypatrzyła mu się, rzekła: I ten z nim był.
lk_22:57 A on się zaparł, mówiąc: Niewiasto, nie znam go.
lk_22:58 A po chwili ujrzawszy go inny, rzekł: I ty z nich jesteś. Piotr znów rzekł: O człowiecze, nie jestem.
lk_22:59 A po upływie prawie jednej godziny ktoś inny począł twierdzić, mówiąc: Prawdziwie i ten z nim był, bo i Galilejczykiem jest.
lk_22:60 A Piotr powiedział: Człowiecze, nie wiem, co mówisz! I natychmiast, gdy on jeszcze mówił, zapiał kur.
lk_22:61 A Pan obróciwszy się, spojrzał na Piotra. I wspomniał Piotr na słowa Pana, jakie był powiedział: Iż zanim kur zapieje, trzykroć się mnie zaprzesz.
lk_22:62 A Piotr wyszedłszy stamtąd, gorzko zapłakał.
lk_22:63 A mężowie, którzy go trzymali, naigrawali się z niego, bijąc go.
lk_22:64 I zakryli go, i bili go po twarzy, i pytali go, mówiąc: Prorokuj, kto jest, co cię uderzył?
lk_22:65 I wiele innych rzeczy bluźniąc, mówili przeciw niemu.
lk_22:66 I gdy dzień nastał, zeszli się starsi z ludu i przedniejsi kapłani i doktorowie, i przyprowadzili go do Rady swojej, mówiąc:
lk_22:67 Jeśli ty jesteś Chrystusem, powiedz nam. I rzekł im: Jeśli Wam powiem, nie uwierzycie mi;
lk_22:68 a jeśli i spytam, nie odpowiecie mi, ani nie wypuścicie.
lk_22:69 Lecz odtąd będzie Syn Człowieczy siedział po prawicy Bożej.
lk_22:70 I rzekli wszyscy: Toś ty jest Syn Boży? On zaś rzekł: Wy powiadacie, żem ja jest.
lk_22:71 A oni rzekli: Na cóż jeszcze potrzebujemy świadectwa? Wszak sami słyszeliśmy z ust jego.
lk_23:01 I powstawszy całe ich mnóstwo, powiedli go do Piłata.
lk_23:02 I poczęli nań skarżyć, mówiąc: Tego znaleźliśmy podburzającego nasz naród, i zakazującego dawać podatki cesarzowi, i mówiącego, że on jest Chrystusem królem.
lk_23:03 I spytał go Piłat, mówiąc: Ty jesteś królem żydowskim? A on odpowiadając, rzekł: Ty powiadasz.
lk_23:04 A Piłat rzekł do przedniejszych kapłanów i do rzeszy: Nie znajduję żadnej winy w tym człowieku.
lk_23:05 Lecz oni nalegali, mówiąc: Podburza lud, ucząc po całej Judei, począwszy od Galilei aż dotąd.
lk_23:06 Piłat zaś, usłyszawszy o Galilei, zapytał, czy ten człowiek jest Galilejczykiem.
lk_23:07 A gdy się dowiedział, że należał do władzy Heroda, odesłał go do Heroda, który też był w Jeruzalem w owe dni.
lk_23:08 A Herod ujrzawszy Jezusa, uradował się bardzo; bo od dawnego czasu pragnął go widzieć, dlatego że wiele o nim słyszał, i spodziewał się, że jakiś cud zobaczy przez niego uczyniony.
lk_23:09 I zadawał mu wiele pytań, ale on nic mu nie odpowiadał.
lk_23:10 Przedniejsi zaś kapłani i doktorowie stali, usilnie nań skarżąc.
lk_23:11 I wzgardził nim Herod wraz z wojskiem swoim, i wyśmiał obleczonego w szatę białą, i odesłał do Piłata.
lk_23:12 I stali się tego dnia przyjaciółmi Herod i Piłat, bo przedtem byli sobie nieprzyjaciółmi.
lk_23:13 A Piłat wezwawszy przedniejszych kapłanów i przełożonych i lud, rzekł do nich:
lk_23:14 Przywiedliście mi tego człowieka jakby podburzającego lud, i oto ja pytając przed wami, nie znalazłem w tym człowieku żadnej winy z tych, o które go oskarżacie.
lk_23:15 ale ani Herod, bo was do niego odesłałem, i oto nie zarzucono mu nic godnego śmierci.
lk_23:16 A przeto ukarawszy go, wypuszczę.
lk_23:17 Był zaś winien wypuścić im na święta jednego więźnia.
lk_23:18 I zawołała razem wszystka rzesza, mówiąc: Strać tego, a wypuść nam Barabasza!
lk_23:19 A był on za jakiś rozruch, uczyniony w mieście, i za zabójstwo osadzony w więzieniu.
lk_23:20 Piłat zaś przemówił znowu do nich, chcąc wypuścić Jezusa.
lk_23:21 Ale oni wołali, mówiąc: Ukrzyżuj, ukrzyżuj go!
lk_23:22 On zaś po raz trzeci rzekł do nich: Cóż więc złego ten uczynił? Żadnej przyczyny śmierci w nim nie znajduję; ukarzę go więc i wypuszczę.
lk_23:23 Lecz oni nalegali głosami wielkimi, żądając, aby był ukrzyżowany; i wzmagały się ich głosy.
lk_23:24 A Piłat przysądził, aby się stało zadość ich żądaniu.
lk_23:25 I wypuścił im tego, który za zabójstwo i rozruch wrzucony był do więzienia o którego prosili, Jezusa zaś wydał na ich wolę.
lk_23:26 A gdy go wiedli, przytrzymali niejakiego Szymona Cyrenejczyka idącego ze wsi, i włożyli nań krzyż, aby niósł za Jezusem.
lk_23:27 I szła za nim wielka rzesza ludu i niewiast, które płakały, i użalały się nad nim.
lk_23:28 Jezus zaś obróciwszy się do nich, rzekł: Córki Jerozolimskie! Nie płaczcie nade mną, ale same nad sobą płaczcie i nad dziećmi waszymi.
lk_23:29 Gdyż oto przyjdą dni, w których będą mówić: Szczęśliwe niepłodne i żywoty, które nie rodziły, i piersi, które nie karmiły.
lk_23:30 Wtedy poczną mówić górom: Padnijcie na nas, – a pagórkom: Przykryjcie nas.
lk_23:31 Albowiem jeśli to na zielonym drzewie czynią, cóż na suchym będzie?
lk_23:32 Prowadzono też z nim i innych dwóch złoczyńców, aby byli straceni.
lk_23:33 A gdy przyszli na miejsce, które zowią Trupią Głową, tam go ukrzyżowali; i łotrów, jednego po prawej, a drugiego po lewej stronie.
lk_23:34 Jezus zaś mówił: Ojcze! Odpuść im, bo nie wiedzą, co czynią. A dzieląc się szatami jego, rzucili losy.
lk_23:35 I stał lud patrząc; a naśmiewali się z niego przełożeni z nimi, mówiąc: Innych wybawiał, niechże sam siebie wybawi, jeśli ten jest Chrystusem Bożym wybranym.
lk_23:36 Naigrawali się też z niego i żołnierze, przychodząc, a ocet mu podając, i mówiąc:
lk_23:37 Jeśli ty jesteś królem żydowskim, wybawże sam siebie.
lk_23:38 Był zaś nad nim i napis, wypisany greckimi, łacińskimi i hebrajskimi literami: TEN JEST KRÓL ŻYDOWSKI.
lk_23:39 A jeden z tych łotrów, którzy wisieli, bluźnił mu, mówiąc: Jeśli ty jesteś Chrystusem, wybawże samego siebie i nas.
lk_23:40 Odpowiadając zaś, drugi karcił go, mówiąc: Ani ty się Boga nie boisz, chociaż tę samą karę ponosisz?
lk_23:41 A my wprawdzie słusznie, bo godną zapłatę za uczynki odbieramy: lecz ten nic złego nie uczynił.
lk_23:42 I rzekł do Jezusa: Panie, wspomnij na mnie, gdy przyjdziesz do królestwa swego!
lk_23:43 A Jezus mu rzekł: Zaprawdę mówię tobie, dziś ze mną będziesz w raju.
lk_23:44 Była zaś prawie godzina szósta i nastały ciemności po wszystkiej ziemi aż do godziny dziewiątej.
lk_23:45 I zaćmiło się słońce, a zasłona świątyni wpół się rozdarła.
lk_23:46 A Jezus zawoławszy głosem wielkim, rzekł: Ojcze, w ręce twoje polecam ducha mojego! A to rzekłszy, skonał.
lk_23:47 Setnik zaś widząc, co się działo, chwalił Boga, mówiąc: Prawdziwie ten człowiek był sprawiedliwy.
lk_23:48 I cała rzesza tych, którzy zeszli się byli na to widowisko, i widzieli, co się działo, wracali, bijąc się w piersi swoje.
lk_23:49 A wszyscy jego znajomi stali z daleka, i niewiasty, które za nim przyszły były z Galilei, patrząc na to.
lk_23:50 I oto mąż imieniem Józef, który był członkiem Rady, mąż dobry i sprawiedliwy, –
lk_23:51 ten nie był się zgodził na ich wyrok i uczynki, – z Arymatei, miasta judzkiego, który też i sam oczekiwał królestwa Bożego.
lk_23:52 Ten przyszedł do Piłata, i poprosił o ciało Jezusa.
lk_23:53 I zdjąwszy, uwinął w prześcieradło, i położył je w grobie wykutym, w którym nikt jeszcze nie był położony.
lk_23:54 A był to dzień Przygotowania, i szabat się zaczynał.
lk_23:55 Niewiasty zaś, które z nim przybyły z Galilei, przyszedłszy, obejrzały grób, i jak było położone ciało jego.
lk_23:56 A wróciwszy się, przygotowały wonności i maści. Ale w szabat dały pokój, według przykazania.
lk_24:01 W pierwszy zaś dzień tygodnia bardzo rano przyszły do grobu, niosąc wonności, które były przygotowały.
lk_24:02 I znalazły kamień odwalony od grobu.
lk_24:03 A wszedłszy, nie znalazły ciała Pana Jezusa.
lk_24:04 I stało się, gdy się dla tego w sercu zatrwożyły, oto stanęli przy nich dwaj mężowie w szatach lśniących.
lk_24:05 Gdy się zaś przestraszyły, i pochyliły twarz ku ziemi, rzekli do nich: Czemu szukacie żyjącego między umarłymi?
lk_24:06 Nie masz go tu, ale powstał. Wspomnijcie, jak wam mówił, gdy jeszcze był w Galilei,
lk_24:07 powiadając: Że potrzeba, aby Syn Człowieczy był wydany w ręce ludzi grzesznych, I był ukrzyżowany, a trzeciego dnia aby zmartwychwstał.
lk_24:08 I wspomniały na słowa jego.
lk_24:09 A wróciwszy się od grobu, oznajmiły to wszystko owym jedenastu i wszystkim innym.
lk_24:10 A były to Maria Magdalena i Joanna, i Maria Jakubowa i inne, które z nimi były, które o tym powiedziały apostołom.
lk_24:11 I wydawały się te słowa w oczach ich jakby niedorzecznością, i nie uwierzyli im.
lk_24:12 Ale Piotr wstawszy, pobiegł do grobu; a pochyliwszy się, ujrzał same prześcieradła położone, i odszedł, dziwiąc się sam w sobie temu, co się stało.
lk_24:13 I Oto dwaj z nich tego samego dnia szli do miasteczka, które było o sześćdziesiąt stadiów od Jeruzalem, zwanego Emaus.
lk_24:14 A mówili oni z sobą o tym wszystkim, co się było wydarzyło.
lk_24:15 I stało się, gdy rozmawiali, i rozprawiali ze sobą, sam Jezus, przybliżywszy się, szedł z nimi.
lk_24:16 Oczy zaś ich były zamroczone, aby go nie poznali.
lk_24:17 I rzekł do nich: Cóż to są za rozmowy które idąc prowadzicie między sobą, i jesteście smutni?
lk_24:18 A odpowiadając jeden któremu imię Kleofas, rzekł mu: Ty sam gościem jesteś w Jeruzalem a nie wiesz, co się w nim działo tymi dniami?
lk_24:19 A on im rzekł: Co? I powiedzieli: O Jezusie Nazareńskim, który był mężem prorokiem potężnym w uczynku i mowie przed Bogiem i wszystkim ludem;
lk_24:20 a jak go przedniejsi kapłani i przełożeni nasi wydali, aby był skazany na śmierć, i ukrzyżowali go.
lk_24:21 My zaś spodziewaliśmy się, że on miał odkupić Izraela; a teraz po tym wszystkim dzisiaj trzeci dzień jest, jak się to stało.
lk_24:22 Ale i niektóre z naszych niewiast przestraszyły nas, które przede dniem były u grobu;
lk_24:23 a nie znalazłszy ciała jego, przyszły, powiadając, że i zjawienie aniołów widziały, którzy mówią, że on żyje.
lk_24:24 I poszli niektórzy z naszych do grobu, i tak znaleźli, jak niewiasty mówiły; ale jego samego nie znaleźli.
lk_24:25 A on rzekł do nich: O głupi, a leniwego serca do wierzenia temu wszystkiemu, co powiedzieli prorocy!
lk_24:26 Czyż nie było potrzeba, żeby to cierpiał Chrystus, i tak wszedł do chwały swojej?
lk_24:27 A poczynając od Mojżesza i wszystkich proroków, wykładał im, co we wszystkich pismach o nim było.
lk_24:28 I przybliżyli się do miasteczka, do którego szli; a on okazywał, jakby miał iść dalej.
lk_24:29 I przymusili go, mówiąc: Zostań z nami, bo się ma ku wieczorowi, i dzień się już nachylił. I wszedł z nimi.
lk_24:30 I stało się, gdy siedział z nimi u stołu, wziął chleb, i błogosławił, i łamał, i podawał im.
lk_24:31 I otwarły im się oczy, i poznali go, a on zniknął z ich oczu.
lk_24:32 I mówili między sobą: Czyż serce nasze nie pałało w nas, gdy mówił w drodze, i Pisma nam wykładał?
lk_24:33 A wstawszy tejże godziny, wrócili się do Jeruzalem i znaleźli zgromadzonych jedenastu i tych którzy z nim byli,
lk_24:34 mówiących: Że wstał Pan prawdziwie, i ukazał się Szymonowi.
lk_24:35 A oni opowiadali, co się działo w drodze, i jak go poznali przy łamaniu chleba.
lk_24:36 Gdy zaś to mówią, stanął Jezus w pośrodku nich, i rzecze im: Pokój wam! Jam jest, nie bójcie się.
lk_24:37 A strwożeni i przestraszeni mniemali, że ducha widzą.
lk_24:38 I rzekł im: Czemu jesteście zmieszani, a myśli wstępują do serc waszych?
lk_24:39 Oglądajcie ręce moje i nogi, że ja ten sam jestem; dotykajcie się, i przypatrujcie: bo duch nie ma ciała ani kości, jako widzicie, że ja mam.
lk_24:40 A to rzekłszy ukazał im ręce i nogi.
lk_24:41 Gdy zaś oni jeszcze nie wierzyli, i dziwili się z radości, rzekł: Macie tu co do jedzenia?
lk_24:42 A oni mu podali część ryby pieczonej i plaster miodu.
lk_24:43 I gdy zjadł wobec nich, wziąwszy ostatki, dał im.
lk_24:44 I rzekł do nich: Te są słowa, które mówiłem do was, będąc jeszcze z wami, że musiało wypełnić się wszystko, co napisane jest o mnie w Zakonie Mojżeszowym i w Prorokach i w Psalmach.
lk_24:45 Wtedy otworzył im umysł, żeby rozumieli Pisma,
lk_24:46 i rzekł im: Że tak jest napisane, i tak było potrzeba, żeby Chrystus cierpiał, i wstał z martwych dnia trzeciego;
lk_24:47 i żeby przepowiadana była w imię jego pokuta i odpuszczenie grzechów po wszystkich narodach, począwszy od Jerozolimy.
lk_24:48 Wy zaś jesteście świadkami tego.
lk_24:49 I ja posyłam na was obietnicę Ojca mego; wy zaś zostańcie w mieście, aż będziecie obleczeni mocą z wysokości.
lk_24:50 I wyprowadził ich z miasta do Betanii, a podniósłszy ręce swe, błogosławił im.
lk_24:51 I stało się, gdy im błogosławił, rozstał się z nimi, i unosił się do nieba.
lk_24:52 A oni złożywszy pokłon, wrócili do Jeruzalem z weselem wielkim.
lk_24:53 I byli zawsze w świątyni, chwaląc i błogosławiąc Boga. Amen.
jn_01:01 Na początku było Słowo, a Słowo było u Boga, a Bogiem było Słowo.
jn_01:02 To było na początku u Boga.
jn_01:03 Wszystko przez nie się stało; a bez niego nic się nie stało, co się stało.
jn_01:04 W nim było życie, a życie było światłością ludzi.
jn_01:05 A światłość w ciemnościach świeci, a ciemności jej nie ogarnęły.
jn_01:06 Był człowiek posłany od Boga, któremu na imię było Jan.
jn_01:07 Ten przyszedł na świadectwo, aby dał świadectwo o światłości, aby przezeń wszyscy wierzyli.
jn_01:08 Nie był on światłością, ale żeby świadectwo dał o światłości.
jn_01:09 Była światłość prawdziwa, która oświeca wszelkiego człowieka na ten świat przychodzącego.
jn_01:10 Na świecie był, a świat przezeń uczyniony jest, a świat go nie poznał.
jn_01:11 Przyszedł do swej własności, a swoi go nie przyjęli.
jn_01:12 A ilukolwiek go przyjęło, dał im moc, aby się stali dziećmi Bożymi, tym, którzy wierzą w imię jego,
jn_01:13 którzy nie ze krwi, ani z woli ciała, ani z woli męża, ale z Boga się narodzili.
jn_01:14 A Słowo ciałem się stało, i mieszkało między nami, (i widzieliśmy chwałę Jego, chwałę jako jednorodzonego od Ojca), pełne łaski i prawdy.
jn_01:15 Jan daje świadectwo o nim, i woła, mówiąc: Ten był, o którym powiedziałem: Ten, co po mnie przyjść ma, stał się przede mną; bo pierwej był, niż ja.
jn_01:16 I z pełności jego myśmy wszyscy otrzymali, i łaskę za łaskę.
jn_01:17 Albowiem Zakon przez Mojżesza był dany; łaska i prawda stała się przez Jezusa Chrystusa.
jn_01:18 Boga nikt nigdy nie widział; jednorodzony Syn, który jest na łonie Ojca, on opowiedział.
jn_01:19 A to jest świadectwo Janowe, gdy żydzi z Jeruzalem posłali do niego kapłanów i lewitów, aby go spytali: Ktoś ty jest?
jn_01:20 I wyznał, a nie zaparł się; i wyznał: Że nie jestem ja Chrystusem.
jn_01:21 spytali go: Cóż więc? Jesteś ty Eliaszem? I rzekł: Nie jestem. Jesteś ty prorokiem? I odpowiedział: Nie.
jn_01:22 Rzekli mu więc: Kimże jesteś, żebyśmy dali odpowiedź tym, którzy nas posłali? Co powiadasz sam o sobie?
jn_01:23 Rzekł: Jam „głos wołającego na pustyni: Prostujcie drogę Pańską,” jak powiedział Izajasz prorok.
jn_01:24 A ci, co byli posłani, byli z faryzeuszów.
jn_01:25 I spytali go, i rzekli mu: Czemuż więc chrzcisz, jeśli ty nie jesteś Chrystusem, ani Eliaszem, ani prorokiem?
jn_01:26 Odpowiedział im Jan, mówiąc: Ja chrzczę wodą; ale wpośród was stanął, którego wy nie znacie.
jn_01:27 On jest, który po mnie przyjdzie, który przede mną stał się, któremu ja nie jestem godzien rozwiązać rzemyka u obuwia jego.
jn_01:28 To działo się w Betanii za Jordanem, gdzie Jan udzielał chrztu.
jn_01:29 Nazajutrz ujrzał Jan Jezusa idącego do siebie, i rzekł: Oto Baranek Boży, oto który gładzi grzech świata.
jn_01:30 Tenci jest, o którym powiedziałem: Przychodzi po mnie mąż, który się stał przede mną, bo pierwej był, niż ja.
jn_01:31 I ja go nie znałem, lecz żeby był objawiony w Izraelu, dlatego ja przyszedłem, chrzcząc wodą.
jn_01:32 I dał Jan świadectwo mówiąc: Że widziałem Ducha zstępującego z nieba jako gołębicę, i został na nim.
jn_01:33 A ja go nie znałem; ale, który mię posłał chrzcić wodą, ten mi powiedział: Na kogo ujrzysz zstępującego Ducha, i na nim zostającego, ten jest, który chrzci Duchem Świętym.
jn_01:34 A ja widziałem, i dałem świadectwo, że ten jest Synem Bożym.
jn_01:35 A nazajutrz znowu stał Jan i dwaj uczniowie jego.
jn_01:36 I spojrzawszy na Jezusa przechodzącego, rzekł: Oto Baranek Boży.
jn_01:37 I usłyszeli go dwaj uczniowie mówiącego, i poszli za Jezusem.
jn_01:38 A Jezus obróciwszy się, i ujrzawszy ich za sobą idących, rzekł im: Czego szukacie? A oni mu rzekli: Rabbi (co przetłumaczone znaczy: Nauczycielu), gdzie mieszkasz?
jn_01:39 Rzekł im: Pójdźcie, a zobaczcie. Przyszli i zobaczyli, gdzie mieszka, i zostali przy nim tego dnia; a było około dziesiątej godziny.
jn_01:40 Był zaś Andrzej, brat Szymona Piotra, jednym z dwóch, którzy słyszeli byli od Jana, i poszli za nim.
jn_01:41 Ten znalazł najpierw Szymona, brata swego, i rzecze mu: Znaleźliśmy Mesjasza (co przetłumaczone znaczy Chrystus).
jn_01:42 I przyprowadził go do Jezusa. Jezus zaś wejrzawszy nań rzekł: Ty jesteś Szymon, syn Jony; ty będziesz nazwany Kefas (co się wykłada: Opoka).
jn_01:43 Nazajutrz chciał udać się do Galilei, i znalazł Filipa. I rzecze mu Jezus: Pójdź za mną.
jn_01:44 A Filip był z Betsaidy, miasta Andrzeja i Piotra.
jn_01:45 Znalazł Filip Natanaela, i rzecze mu: Znaleźliśmy tego, o którym pisał Mojżesz w Zakonie i prorocy, Jezusa, syna Józefa, z Nazaretu.
jn_01:46 I rzekł mu Natanael: Czy z Nazaretu może być co dobrego? Rzecze mu Filip: Pójdź, a zobacz.
jn_01:47 Ujrzał Jezus Natanaela, idącego, ku sobie, i rzecze o nim: Oto prawdziwie izraelita, w którym nie ma zdrady.
jn_01:48 Rzecze mu Natanael: Skądże mnie znasz? Odpowiedział Jezus, i rzekł mu: Pierwej, niż cię Filip zawołał, gdy byłeś pod figą, widziałem cię.
jn_01:49 Odpowiedział mu Natanael, i rzekł: Rabbi, tyś jest Syn Boży, tyś jest król Izraela.
jn_01:50 Odpowiedział Jezus, i rzekł mu: Żem ci powiedział: Widziałem cię pod figą, wierzysz; większe, niż te, rzeczy ujrzysz.
jn_01:51 I rzekł mu: Zaprawdę, zaprawdę, mówię wam: Ujrzycie niebo otwarte i Aniołów Bożych wstępujących i zstępujących na Syna Człowieczego.
jn_02:01 A dnia trzeciego były gody małżeńskie w Kanie Galilejskiej; a była tam matka Jezusowa.
jn_02:02 Wezwany też był na gody i Jezus i uczniowie jego.
jn_02:03 A gdy zabrakło wina, rzekła matka Jezusowa do niego: Wina nie mają.
jn_02:04 I rzecze jej Jezus: Co mnie i tobie niewiasto? Jeszcze nie przyszła godzina moja.
jn_02:05 Rzecze matka jego sługom: Cokolwiek wam powie, czyńcie.
jn_02:06 Było tam ze sześć stągwi kamiennych, ustawionych dla oczyszczenia żydowskiego, mieszczących w sobie każda po dwa albo trzy wiadra.
jn_02:07 Rzecze im Jezus: Napełnijcie stągwie wodą. I napełnili je aż do wierzchu.
jn_02:08 I rzecze im Jezus: Zaczerpnijcie teraz, i zanieście gospodarzowi wesela. I zanieśli.
jn_02:09 A gdy gospodarz wesela skosztował wody, która stała się winem, a nie wiedział, skądby było (lecz wiedzieli słudzy, którzy wodę czerpali), woła oblubieńca gospodarz wesela,
jn_02:10 i rzecze mu: Każdy człowiek stawia najpierw dobre wino, a gdy sobie podpiją, wtedy podlejsze; ty zaś dobre wino zachowałeś aż do tego czasu!
jn_02:11 Ten początek cudów uczynił Jezus w Kanie Galilejskiej; i objawił chwałę swoją, i uwierzyli weń uczniowie jego.
jn_02:12 Potem zstąpił do Kafarnaum, on i matka jego, i bracia jego i uczniowie jego; i zabawili tam niewiele dni.
jn_02:13 A była blisko Pascha żydowska, i poszedł Jezus do Jerozolimy.
jn_02:14 I znalazł w świątyni sprzedających woły i owce i gołębie, i bankierów siedzących.
jn_02:15 A uczyniwszy jakby bicz z powrózków, wyrzucił wszystkich z świątyni, owce też i woły, a pieniądze bankierów rozsypał, i stoły poprzewracał.
jn_02:16 A tym, co gołębie sprzedawali, rzekł: Wynieście to stąd, a nie czyńcie domu Ojca mego domem kupiectwa.
jn_02:17 I wspomnieli uczniowie jego, że jest napisane: „Żarliwość o dom twój pożera mnie.”
jn_02:18 Odpowiedzieli więc żydzi, i rzekli mu: Jakiż znak ukazujesz nam, że to czynisz?
jn_02:19 Opowiedział Jezus, i rzekł im: Rozwalcie tę świątynię, a w trzech dniach ją postawię.
jn_02:20 Rzekli więc żydzi: Czterdzieści i sześć lat budowano tę świątynię, a ty ją w trzech dniach wystawisz?
jn_02:21 Ale on mówił o świątyni ciała swojego.
jn_02:22 Gdy tedy zmartwychwstał, wspomnieli uczniowie jego, iż to powiedział, i uwierzyli Pismu i słowom, które wyrzekł Jezus.
jn_02:23 Gdy zaś był w Jerozolimie w Paschę w dzień święty, wielu uwierzyło w imię jego, widząc cuda jego, które czynił.
jn_02:24 Lecz sam Jezus nie zwierzał im samego siebie, dlatego że on znał wszystkich,
jn_02:25 i że nie trzeba mu było, aby kto dawał świadectwo o człowieku; albowiem sam wiedział, co jest w człowieku.
jn_03:01 Był zaś mąż spośród faryzeuszów, imieniem Nikodem, książę żydowski.
jn_03:02 Ten przyszedł do Jezusa w nocy, i rzekł mu: Rabbi, wiemy, żeś przyszedł jako nauczyciel od Boga; bo nikt takich cudów czynić nie może, jakie ty czynisz, jeśliby z nim Bóg nie był.
jn_03:03 Odpowiedział Jezus, i rzekł mu: Zaprawdę, zaprawdę mówię tobie: Jeśli się kto na nowo nie odrodzi, nie może oglądać królestwa Bożego.
jn_03:04 Rzecze do niego Nikodem: Jakże się może człowiek narodzić, będąc starym? Czy może na powrót wejść w łono matki swojej i odrodzić się?
jn_03:05 Odpowiedział Jezus: Zaprawdę, zaprawdę powiadam ci: Jeśli się kto nie odrodzi z wody i z Ducha Świętego, nie może wejść do królestwa Bożego.
jn_03:06 Co się narodziło z ciała, ciałem jest, a co się narodziło z Ducha, duchem jest.
jn_03:07 Nie dziw się, że ci powiedziałem: Potrzeba się wam znowu narodzić.
jn_03:08 Duch tchnie, kędy chce, i głos jego słyszysz, ale nie wiesz, skąd przychodzi, i dokąd idzie; tak jest z każdym, który się narodził z Ducha.
jn_03:09 Odpowiedział Nikodem, i rzekł mu: Jakże się to stać może?
jn_03:10 Odpowiedział Jezus, i rzekł mu: To ty jesteś nauczycielem w Izraelu, a tego nie wiesz?
jn_03:11 Zaprawdę, zaprawdę powiadam tobie, że my co wiemy, mówimy, i o tym, cośmy widzieli, świadczymy; a świadectwa naszego nie przyjmujecie.
jn_03:12 Jeżeli ziemskie rzeczy wam powiedziałem, a nie wierzycie, jakże uwierzycie, gdy wam niebieskie opowiadać będę?
jn_03:13 I nikt nie wstąpił do nieba, tylko ten, który zstąpił z nieba, Syn Człowieczy, który jest w niebie.
jn_03:14 A jak Mojżesz podwyższył węża na pustyni, tak trzeba, aby podwyższony był Syn Człowieczy:
jn_03:15 aby wszelki, który weń wierzy, nie zginął, ale miał życie wieczne.
jn_03:16 Albowiem tak Bóg umiłował świat, że Syna swego jednorodzonego dał, aby wszelki, kto wierzy weń, nie zginął, ale miał życie wieczne.
jn_03:17 Gdyż Bóg nie posłał Syna swego na świat, aby świat sądził; ale żeby świat był zbawiony przez niego.
jn_03:18 Kto wierzy weń, nie bywa sądzony; a kto nie wierzy, już osądzony jest, bo nie wierzy w imię jednorodzonego Syna Bożego.
jn_03:19 Ten zaś jest sąd, że światłość przyszła na świat, a ludzie bardziej umiłowali ciemności, niż światłość; bo złe były ich uczynki.
jn_03:20 Każdy bowiem, który źle czyni, nienawidzi światłości, i nie przychodzi do światłości, żeby nie były zganione uczynki jego.
jn_03:21 Lecz kto czyni prawdę, przychodzi do światłości, aby się okazały sprawy jego, że w Bogu są uczynione.
jn_03:22 Potem przyszedł Jezus i uczniowie jego do ziemi Judzkiej, i tam przebywał z nimi, i chrzcił.
jn_03:23 Chrzcił też i Jan w Enon w pobliżu Salim, bo było tam wód wiele i przychodzili, i chrzcili się.
jn_03:24 Jeszcze bowiem Jan nie był wtrącony do więzienia.
jn_03:25 I wszczął się spór między uczniami Janowymi i żydami co do oczyszczenia.
jn_03:26 I przyszli do Jana, i rzekli mu: Rabbi, ten, co z tobą był za Jordanem, któremuś ty dał świadectwo, ten oto chrzci, a wszyscy idą do niego.
jn_03:27 Odpowiedział Jan, i rzekł: Nie może człowiek nic wziąć, jeśliby mu nie było dane z nieba.
jn_03:28 Wy sami jesteście mi świadkami, że powiedziałem: Nie jestem ja Chrystusem; ale że jestem posłany przed nim.
jn_03:29 Kto ma oblubienicę, jest oblubieńcem; lecz przyjaciel oblubieńca, który stoi, a słucha go, weselem się weseli dla głosu oblubieńca. To więc wesele moje wypełniło się.
jn_03:30 On ma wzrastać, a ja się umniejszać.
jn_03:31 Ten, co z wysoka przychodzi, ponad wszystkimi jest; ten, co jest z ziemi, z ziemi jest, i o ziemi mówi; ten, co z nieba przyszedł, jest ponad wszystkimi.
jn_03:32 A co widział i słyszał, to świadczy; a świadectwa jego nikt nie przyjmuje.
jn_03:33 Kto świadectwo jego przyjął, stwierdził, że Bóg jest prawdomówny.
jn_03:34 Albowiem ten, którego Bóg posłał, słowa Boże głosi, bo nie pod miarą Bóg daje ducha.
jn_03:35 Ojciec miłuje syna, i wszystko oddał w rękę jego.
jn_03:36 Kto wierzy w Syna ma życie wieczne; a kto nie wierzy Synowi, nie ujrzy życia, ale gniew Boży nad nim zostaje.
jn_04:01 Gdy więc dowiedział się Jezus, że usłyszeli faryzeusze, iż Jezus zdobywa uczniów i chrzci więcej, niż Jan
jn_04:02 (chociaż Jezus nie chrzcił, ale uczniowie jego),
jn_04:03 opuścił Judeę, i poszedł znów do Galilei.
jn_04:04 A trzeba mu było przechodzić przez Samarię.
jn_04:05 Przyszedł tedy do miasta Samarii, które zowią Sychar, blisko folwarku, który dał Jakub Józefowi, synowi swemu.
jn_04:06 A była tam studnia Jakubowa; Jezus więc znużony z drogi, siedział tak przy studni. Godzina była prawie szósta.
jn_04:07 Przychodzi niewiasta z Samarii czerpać wodę. Rzecze do niej Jezus: Daj mi pić.
jn_04:08 (Uczniowie jego bowiem odeszli byli do miasta, aby kupić żywności).
jn_04:09 Rzecze mu więc owa niewiasta samarytańska: Jakże ty, będąc żydem, prosisz pić ode mnie, która jestem niewiastą samarytańską? Żydzi bowiem nie obcują z Samarytanami.
jn_04:10 Odpowiedział Jezus, i rzekł jej: Gdybyś znała dar Boży, i kto jest ten, co ci mówi: Daj mi pić, ty byś go zapewne prosiła, a dałby ci wody żywej.
jn_04:11 Rzecze mu niewiasta: Panie! I czerpać czym nie masz, a studnia jest głęboka; skądże więc masz wodę żywą?
jn_04:12 Czyż ty większy jesteś, niż ojciec nasz Jakub, który nam studnię dał, i sam z niej pił, i synowie jego, i trzody jego?
jn_04:13 Odpowiedział Jezus, i rzekł jej: Każdy, kto pije z tej wody, znów będzie pragnął; lecz kto by pił z wody, którą ja mu dam, nie będzie pragnął na wieki;
jn_04:14 ale woda, którą ja mu dam, stanie się w nim źródłem wody, tryskającej ku życiu wiecznemu.
jn_04:15 Rzecze do niego niewiasta: Panie! Daj mi tej wody, abym nie pragnęła, ani czerpać tu nie przychodziła.
jn_04:16 Rzecze do niej Jezus: Idź, zawołaj męża twego, a przyjdź tu.
jn_04:17 Odpowiedziała niewiasta, i rzekła: Nie mam męża. Rzecze do niej Jezus: Dobrześ powiedziała, że nie mam męża.
jn_04:18 Albowiem pięciu mężów miałaś, a ten, którego masz teraz, nie jest twoim mężem. To prawdziwie powiedziałaś.
jn_04:19 Rzecze mu niewiasta: Panie! Widzę, że ty jesteś prorokiem.
jn_04:20 Ojcowie nasi cześć oddawali na tej górze, a wy powiadacie, że w Jerozolimie jest miejsce, gdzie cześć oddawać potrzeba.
jn_04:21 Rzecze do niej Jezus: Niewiasto, wierz mi, że nadchodzi godzina, kiedy ani na tej górze, ani w Jerozolimie nie będziecie czcili Ojca.
jn_04:22 Wy czcicie to, czego nie znacie, my czcimy, co znamy, bo z żydów jest zbawienie.
jn_04:23 Ale nadchodzi godzina, i teraz jest, gdy prawdziwi czciciele będą czcili Ojca w duchu i w prawdzie; bo i Ojciec takich szuka, którzy by go czcili.
jn_04:24 Duchem jest Bóg, a ci, co mu cześć oddają, trzeba, aby go czcili w duchu i w prawdzie.
jn_04:25 Rzecze mu niewiasta: Wiem, że przyjdzie Mesjasz (którego zowią Chrystusem); gdy więc on przyjdzie, oznajmi nam wszystko.
jn_04:26 Rzecze do niej Jezus: Jam jest, który mówię z tobą.
jn_04:27 A wnet przyszli uczniowie jego i dziwili się, że z niewiastą rozmawiał; ale żaden nie powiedział: O co pytasz, albo o czym z nią rozmawiasz?
jn_04:28 Niewiasta więc zostawiła wiadro swoje, i odeszła do miasta, i powiedziała owym ludziom:
jn_04:29 Chodźcie, a zobaczcie człowieka, który powiedział mi wszystko, cokolwiek uczyniłam. Nie jestże to Chrystus?
jn_04:30 Wyszli więc z miasta, i szli do niego.
jn_04:31 Tymczasem prosili go uczniowie, mówiąc: Rabbi, jedz.
jn_04:32 On zaś im rzecze: Mam ja pokarm do jedzenia, o którym wy nie wiecie.
jn_04:33 Mówili więc uczniowie między sobą: Czy może kto przyniósł mu jeść?
jn_04:34 Rzecze im Jezus: Mój pokarm jest, żebym czynił wolę tego, który mnie posłał, abym wykonał sprawę jego.
jn_04:35 Czyż wy nie mówicie, że jeszcze są cztery miesiące, a żniwo przyjdzie? Oto wam powiadam: Podnieście oczy wasze, a popatrzcie na pola, że białe już są do żniwa.
jn_04:36 A kto żnie, bierze zapłatę, i zbiera owoc na życie wieczne; aby i ten, który sieje, weselił się i zarazem ten, który żnie.
jn_04:37 Albowiem w tym słowo jest prawdziwe, że inny jest, który sieje, a inny jest, który żnie.
jn_04:38 Ja was posłałem żąć to, nad czym nie pracowaliście; inni się napracowali, a wyście weszli w ich prace.
jn_04:39 Z owego zaś miasta wielu Samarytan uwierzyło weń dla słowa niewiasty, świadectwo dającej: Że powiedział mi wszystko, cokolwiek uczyniłam.
jn_04:40 Gdy tedy przyszli do niego Samarytanie, prosili go, aby tam pozostał. I został tam dwa dni.
jn_04:41 I daleko więcej uwierzyło weń dla mowy jego.
jn_04:42 A niewieście mówili: Że już nie dla twego opowiadania wierzymy; sami bowiem usłyszeliśmy, i wiemy, że ten jest prawdziwie Zbawicielem świata.
jn_04:43 A po dwóch dniach wyszedł stamtąd, i odszedł do Galilei.
jn_04:44 Albowiem sam Jezus dał świadectwo, że prorok nie ma czci w ojczyźnie swojej.
jn_04:45 Gdy więc przyszedł do Galilei, przyjęli go Galilejczycy, gdyż widz leli wszystko, co był uczynił w Jerozolimie w dzień święty; bo i sami byli przyszli na dzień święty.
jn_04:46 Przyszedł więc znowu do Kany Galilejskiej, gdzie z wody uczynił wino. A był pewien dworzanin królewski, którego syn chorował w Kafarnaum.
jn_04:47 Ten gdy usłyszał, że Jezus przyszedł z Judei do Galilei, poszedł do niego, i prosił go, aby przybył, i uzdrowił syna jego, bo zaczynał umierać.
jn_04:48 Rzekł więc do niego Jezus: Jeśli znaków i cudów nie ujrzycie, nie wierzycie.
jn_04:49 Rzecze do niego dworzanin: Przyjdź, Panie, zanim syn mój umrze.
jn_04:50 Rzecze mu Jezus: Idź, syn twój żyje. Uwierzył człowiek słowom, które mu powiedział Jezus, i odszedł.
jn_04:51 A gdy on już powracał, zabiegli mu słudzy, i oznajmili, mówiąc, że syn jego żyje.
jn_04:52 Pytał ich więc o godzinę, w której mu się polepszyło. I powiedzieli mu: Że wczoraj o siódmej godzinie opuściła go gorączka.
jn_04:53 Poznał tedy ojciec, że była to godzina, o której rzekł mu Jezus: Syn twój żyje; i uwierzył on sam i cały dom jego.
jn_04:54 Ten znów drugi znak uczynił Jezus, przyszedłszy z Judei do Galilei.
jn_05:01 Potem był dzień święty żydowski, i poszedł Jezus do Jerozolimy.
jn_05:02 A jest w Jerozolimie Owcza sadzawka, którą po żydowsku nazywają Betsaida, mająca pięć krużganków.
jn_05:03 W tych leżało wielkie mnóstwo chorych, ślepych, chromych, wyschłych, którzy oczekiwali na poruszenie wody.
jn_05:04 Anioł zaś Pański zstępował od czasu do czasu w sadzawkę, i poruszała się woda. A kto pierwszy wszedł do sadzawki po poruszeniu wody, stawał się zdrowym, jakąkolwiek byłby zdjęty chorobą.
jn_05:05 A był tam pewien człowiek od trzydziestu i ośmiu lat niemocą złożony.
jn_05:06 Gdy go Jezus ujrzał leżącego i poznał że długi już czas choruje, rzecze mu: Chcesz być zdrów?
jn_05:07 Odpowiedział mu chory: Panie! Nie mam człowieka, żeby mnie wpuścił do sadzawki, gdy poruszy się woda; gdy bowiem ja przychodzę, inny wstępuje przede mną.
jn_05:08 Rzecze mu Jezus: Wstań, weźmij łoże twoje, a chodź.
jn_05:09 I natychmiast stał się zdrowym ów człowiek, i wziął łoże swoje, i chodził. Był zaś szabat dnia tego.
jn_05:10 Mówili więc żydzi temu, który został uzdrowiony: Szabat jest, nie godzi się tobie nosić łoża twego.
jn_05:11 Odpowiedział im: Ten, który mnie uzdrowił, on mi rzekł: Weźmij łoże twoje, a chodź.
jn_05:12 Spytali go więc: Któż jest ten człowiek, który ci powiedział: Weźmij łoże twoje, a chodź?
jn_05:13 Ów zaś uzdrowiony nie wiedział, kto to był; Jezus bowiem usunął się od rzeszy, która była na miejscu.
jn_05:14 Potem znalazł go Jezus w świątyni, i rzekł mu: Oto stałeś się zdrowym, już nie grzesz, aby ci się co gorszego nie zdarzyło.
jn_05:15 Odszedł ów człowiek, i oznajmił żydom, że to Jezus jest, który go zdrowym uczynił.
jn_05:16 Dlatego żydzi prześladowali Jezusa, że to czynił w szabat.
jn_05:17 Lecz Jezus im odpowiedział: Ojciec mój aż dotąd działa, i ja działam.
jn_05:18 Dlatego więc tym bardziej starali się go żydzi zabić, że nie tylko naruszał szabat, ale też Boga powiadał być Ojcem swym, czyniąc się równym Bogu.
jn_05:19 Jezus zatem odpowiedział, i rzekł im: Zaprawdę, zaprawdę mówię wam, nie może Syn sam od siebie nic czynić, tylko to co widzi, że Ojciec czyni; albowiem cokolwiek on czyni, to i Syn podobnie czyni.
jn_05:20 Gdyż Ojciec miłuje Syna i wszystko mu ukazuje, co sam czyni, i większe nad te uczynki mu okaże, abyście się wy dziwili.
jn_05:21 Albowiem jak Ojciec wskrzesza umarłych, i ożywia, tak i Syn, których chce, ożywia.
jn_05:22 Ojciec bowiem nikogo nie sądzi, lecz wszystek sąd dał Synowi,
jn_05:23 aby wszyscy czcili Syna, jako czczą Ojca. Kto nie czci Syna, nie czczą Ojca, który go posłał.
jn_05:24 Zaprawdę, zaprawdę powiadam wam, że kto słowa mego słucha, a wierzy temu, który mię posłał, ma życie wieczne, i nie przyjdzie na sąd, ale przeszedł ze śmierci do życia.
jn_05:25 Zaprawdę, zaprawdę wam powiadam, że nadchodzi godzina i teraz jest, gdy umarli usłyszą głos Syna Bożego, a ci, którzy usłyszą, ożyją.
jn_05:26 Albowiem jak Ojciec ma życie sam w sobie, tak dał i Synowi, aby miał życie sam w sobie.
jn_05:27 I dał mu władzę sąd czynić, dlatego że jest Synem Człowieczym.
jn_05:28 Nie dziwcie się temu, bo przychodzi godzina, w której wszyscy, co są w grobach, usłyszą głos Syna Bożego.
jn_05:29 I wyjdą ci, którzy dobrze czynili, na zmartwychwstanie życia; a którzy źle czynili, na zmartwychwstanie sądu.
jn_05:30 Nie mogę ja sam od siebie nic czynić. Jak słyszę, sądzę, a sąd mój jest sprawiedliwy; bo nie szukam woli mojej, ale woli tego, który mnie posłał.
jn_05:31 Jeśli ja sam o sobie daję świadectwo, świadectwo moje nie jest prawdziwe.
jn_05:32 Inny jest, który o mnie świadczy; i wiem, że prawdziwe jest świadectwo, które o mnie wydaje.
jn_05:33 Wyście posłali do Jana, i dał świadectwo prawdzie.
jn_05:34 Ja zaś nie od człowieka świadectwo biorę, ale to mówię, abyście wy byli zbawieni.
jn_05:35 On był świecą gorejącą i świecącą; a wyście chcieli do czasu radować się w światłości jego.
jn_05:36 Ale ja mam świadectwo większe niż Janowe. Uczynki bowiem, które dał mi Ojciec, abym je wykonał: same uczynki, które ja czynię, świadczą o mnie, że mnie Ojciec posłał.
jn_05:37 A Ojciec, który mnie posłał, sam świadectwo dał o mnie. I nie słyszeliście nigdy głosu jego, ani nie widzieliście postaci jego;
jn_05:38 i słowa jego nie macie w sobie na stałe, gdyż temu, którego on posłał, wy nie wierzycie.
jn_05:39 Badajcie Pisma, gdyż wam się zdaje, że w nich życie wieczne macie; a one są, które świadectwo dają o mnie;
jn_05:40 a do mnie przyjść nie chcecie, abyście życie mieli.
jn_05:41 Chwały od ludzi nie biorę.
jn_05:42 Ale poznałem was, że miłości Bożej nie macie w sobie.
jn_05:43 Ja przyszedłem w imię Ojca mego, a nie przyjmujecie mnie; jeśli inny przyjdzie w imię swoje, jego przyjmiecie.
jn_05:44 Jakże możecie wierzyć wy, którzy chwałę jeden od drugiego bierzecie, a chwały, która od samego Boga jest, nie szukacie?
jn_05:45 Nie sądźcie, że ja was oskarżać będę u Ojca; jest, który was oskarża, Mojżesz, w którym wy nadzieję macie.
jn_05:46 Gdybyście bowiem wierzyli Mojżeszowi, i mnie byście zapewne wierzyli; o mnie bowiem on pisał.
jn_05:47 Lecz jeśli jego pismom nie wierzycie, jakże moim słowom uwierzycie?
jn_06:01 Potem odszedł Jezus za morze Galilejskie, to jest Tyberiadzkie.
jn_06:02 I szła za nim rzesza wielka, gdyż widzieli znaki, które czynił nad tymi, co chorowali.
jn_06:03 Wszedł więc Jezus na górę, i siedział tam z uczniami swoimi.
jn_06:04 A była blisko Pascha, dzień święty żydowski.
jn_06:05 Gdy więc Jezus podniósł oczy, i zobaczył, że wielka rzesza idzie do niego, rzekł do Filipa: Skąd kupimy chleba, żeby ci jedli?
jn_06:06 A mówił to, próbując go; bo sam wiedział co miał czynić.
jn_06:07 Odpowiedział mu Filip: Za dwieście denarów chleba nie wystarczy im, tak żeby każdy mało co wziął.
jn_06:08 Rzekł mu jeden z uczniów jego, Andrzej, brat Szymona Piotra:
jn_06:09 Jest tu jedno pacholę, co ma pięć chlebów jęczmiennych i dwie ryby; ale co to jest na tak wielu?
jn_06:10 Rzekł tedy Jezus: Każcie ludziom usiąść. A było trawy wiele na tym miejscu. Usiedli więc mężczyźni w liczbie około pięciu tysięcy.
jn_06:11 Wziął więc Jezus chleby, i dzięki uczyniwszy, rozdał siedzącym; podobnież i z ryb, ile chcieli.
jn_06:12 Gdy zaś się najedli, rzekł uczniom swoim: Zbierzcie ułomki które pozostały, aby nie zginęły.
jn_06:13 Zebrali tedy, i napełnili dwanaście koszów ułomkami z pięciu chlebów jęczmiennych, które pozostały tym, co jedli.
jn_06:14 Owi więc ludzie ujrzawszy cud, który Jezus uczynił, mówili: Że ten jest prawdziwie Prorokiem, który ma przyjść na świat.
jn_06:15 Jezus zatem poznawszy, że mieli przyjść, aby go porwać i uczynić królem, uszedł znowu sam jeden na górę.
jn_06:16 Gdy zaś zmrok zapadł, zeszli uczniowie jego nad morze.
jn_06:17 I wsiadłszy w łódź, płynęli za morze do Kafarnaum; i było już ciemno, a Jezus do nich nie przyszedł.
jn_06:18 Morze zaś poczynało się burzyć, bo wiał silny wiatr.
jn_06:19 Gdy więc ujechali około dwadzieścia pięć albo trzydzieści stadiów, widzą Jezusa chodzącego po morzu i zbliżającego się do łodzi, i zlękli się.
jn_06:20 Lecz on im rzecze: Jam jest, nie bójcie się.
jn_06:21 Chcieli go tedy wziąć do łodzi; a łódź natychmiast przypłynęła do ziemi, do której jechali.
jn_06:22 Nazajutrz rzesza, która stała za morzem, zobaczyła, że tam nie było innej łodzi tylko jedna, i że Jezus nie wsiadł do łodzi z uczniami swoimi, ale sami uczniowie jego odjechali.
jn_06:23 Inne zaś łodzie nadeszły od Tyberiady obok miejsca, gdzie jedli chleb, gdy Pan dzięki czynił.
jn_06:24 Skoro więc zobaczyła rzesza, że tam nie ma Jezusa, ani uczniów jego, wsiedli w łódki, i przypłynęli do Kafarnaum, szukając Jezusa.
jn_06:25 A znalazłszy go za morzem, rzekli mu: Rabbi, kiedyś tu przybył?
jn_06:26 Odpowiedział im Jezus, i rzekł: Zaprawdę, zaprawdę mówię wam: Szukacie mnie, nie dlatego żeście cuda widzieli, ale żeście chleb jedli, i najedliście się.
jn_06:27 Starajcie się nie o pokarm, który ginie, ale który trwa na życie wieczne, który wam da Syn Człowieczy; na nim bowiem Bóg Ojciec położył swą pieczęć.
jn_06:28 Rzekli więc do niego: Cóż mamy czynić, abyśmy pełnili uczynki Boże?
jn_06:29 Odpowiedz lał Jezus, i rzekł im: To jest dzieło Boże, abyście wierzyli w tego, którego on posłał.
jn_06:30 Rzekli mu tedy: Cóż więc ty za znak czynisz, abyśmy ujrzeli, i uwierzyli tobie? Cóż działasz?
jn_06:31 Ojcowie nasi jedli mannę na pustyni, jako jest napisane: „Chleb z nieba dał im jeść.”
jn_06:32 Rzekł im więc Jezus: Zaprawdę, zaprawdę mówię wam: Nie Mojżesz dał wam chleb z nieba, ale Ojciec mój daje wam chleb z nieba prawdziwy.
jn_06:33 Albowiem chleb Boży jest, który z nieba zstąpił, i daje życie światu.
jn_06:34 Rzekli więc do mego: Panie, daj nam zawsze tego chleba.
jn_06:35 A Jezus im powiedział: Jam jest chleb życia; kto do mnie przychodzi, łaknąć nie będzie; a kto we mnie wierzy, nigdy pragnąć nie będzie.
jn_06:36 Ale wam powiedziałem, żeście i widzieli mię, i nie wierzycie.
jn_06:37 Wszystko, co mi daje Ojciec, do mnie przyjdzie; a tego, co do mnie przychodzi, nie wyrzucę precz;
jn_06:38 bo zstąpiłem z z nieba, nie żebym czynił wolę moją, ale wolę tego, który mię posłał.
jn_06:39 A ta jest wola tego, który mię posłał, Ojca, żebym nic z tego wszystkiego, co mi dał, nie stracił; ale żebym to wskrzesił w dzień ostateczny.
jn_06:40 A ta jest wola Ojca mego, który mię posłał, żeby każdy, który widzi Syna, i wierzy weń, miał życie wieczne, a ja go wskrzeszę w dzień ostatni.
jn_06:41 Szemrali więc na niego żydzi, że powiedział: Jam jest chleb żywy, który z nieba zstąpił.
jn_06:42 I mówili: Czyż nie jest to Jezus, syn Józefa, którego ojca i matkę my znamy? Jakże więc on mówi: Że z nieba zstąpiłem?
jn_06:43 Odpowiedział tedy Jezus, i rzekł im: Nie szemrajcie między sobą.
jn_06:44 Nikt do mnie przyjść nie może, jeśli Ojciec, który mię posłał, nie pociągnie go; a ja go wskrzeszę w dzień ostatni.
jn_06:45 Jest napisane u proroków: „I będą wszyscy uczniami Bożymi.” Wszelki, kto usłyszał od Ojca, i nauczył się, przychodzi do mnie.
jn_06:46 Nie, żeby Ojca kto widział; tylko ten, który jest od Boga, ten widział Ojca.
jn_06:47 Zaprawdę, zaprawdę wam powiadam: Kto wierzy we mnie, ma życie wieczne.
jn_06:48 Jam jest chleb życia.
jn_06:49 Ojcowie wasi jedli mannę na pustyni, i pomarli.
jn_06:50 Ten jest chleb z nieba zstępujący, aby jeśli go kto pożywać będzie, nie umarł.
jn_06:51 Jam jest chleb żywy, który z nieba zstąpił. Jeśli kto pożywać będzie tego chleba, żyć będzie na wieki; a chleb, który ja dam, jest ciało moje za życie świata.
jn_06:52 Spierali się więc żydzi między sobą, mówiąc: Jakże on może dać nam ciało swoje do jedzenia?
jn_06:53 Rzekł im więc Jezus: Zaprawdę, zaprawdę wam powiadam: Jeślibyście nie jedli ciała Syna człowieczego, i nie pili krwi jego, nie będziecie mieć życia w sobie.
jn_06:54 Kto pożywa ciało moje, i pije krew moją, ma życie wieczne, a ja go wskrzeszę w dzień ostatni.
jn_06:55 Albowiem ciało moje prawdziwie jest pokarmem, a krew moja prawdziwie jest napojem.
jn_06:56 Kto pożywa ciało moje, i pije krew moją, we mnie mieszka, a ja w nim.
jn_06:57 Jako mnie posłał żyjący Ojciec, i ja żyję dla Ojca; a kto mnie pożywa, i on żyć będzie dla mnie.
jn_06:58 Ten jest chleb, który z nieba zstąpił. Nie jak ojcowie wasi jedli mannę, i pomarli. Kto pożywa tego chleba, żyć będzie na wieki.
jn_06:59 To powiedział w synagodze, nauczając w Kafarnaum.
jn_06:60 Wielu więc z uczniów jego usłyszawszy, mówili: Twarda jest ta mowa, i któż jej słuchać może?
jn_06:61 Jezus zaś wiedząc sam w sobie, że na to szemrają uczniowie jego, rzekł do nich: To was gorszy?
jn_06:62 A jeśli zobaczycie Syna Człowieczego wstępującego tam, gdzie był pierwej?
jn_06:63 Duch jest, który ożywia, ciało na nic się nie przyda. Słowa, które ja wam powiedziałem, duchem i życiem są.
jn_06:64 Ale są niektórzy spośród was, co nie wierzą. Wiedział bowiem Jezus od początku, którzy byli, co nie wierzyli, i kto go miał wydać.
jn_06:65 I mówił: Dlatego wam powiedziałem, że nikt nie może przyjść do mnie, jeśli mu nie będzie dane od Ojca mojego.
jn_06:66 Odtąd wielu uczniów jego wycofało się, i już z nim nie chodzili.
jn_06:67 Rzekł więc Jezus do dwunastu: Czy i wy odejść chcecie?
jn_06:68 Odpowiedział mu przeto Szymon Piotr: Panie! Do kogóż pójdziemy? Ty masz słowa życia wiecznego.
jn_06:69 A my wierzymy i poznaliśmy, żeś ty jest Chrystus, Syn Boży. Odpowiedział im Jezus:
jn_06:70 Czy ja nie dwunastu was obrałem? A jeden z was jest diabeł.
jn_06:71 Mówił zaś o Judaszu Szymonowym, Iszkariocie; bo ten miał go wydać, chociaż był jednym z dwunastu.
jn_07:01 Potem zaś chodził Jezus po Galilei, gdyż nie chciał po Judei chodzić, bo żydzi starali się go zabić.
jn_07:02 A zbliżało się żydowskie święto Kuczek.
jn_07:03 Rzekli więc do niego bracia jego: Odejdź stąd, a idź do Judei, żeby i uczniowie twoi widzieli dzieła twoje, które czynisz.
jn_07:04 Nikt bowiem niczego w skrytości nie czyni, a sam chce być na widoku. Jeśli te rzeczy czynisz, okaż się światu.
jn_07:05 I bracia bowiem jego weń nie wierzyli.
jn_07:06 Rzecze im tedy Jezus: Czas mój jeszcze nie przyszedł; ale czas wasz zawsze jest w pogotowiu.
jn_07:07 Nie może świat mieć was w nienawiści, ale mnie ma w nienawiści; bo ja świadectwo daję o nim, że złe są uczynki jego.
jn_07:08 Idźcie wy na ten dzień święty, ja zaś nie pójdę na ten dzień święty; bo mój czas jeszcze się nie wypełnił.
jn_07:09 To powiedziawszy, został sam w Galilei.
jn_07:10 A gdy poszli bracia jego, wtedy i on poszedł na dzień święty, nie jawnie, ale jakby potajemnie.
jn_07:11 Szukali go więc. żydzi w dzień święty pytając: Gdzież on jest?
jn_07:12 I był o nim wielki pomruk między rzeszą. Jedni bowiem powiadali: Że jest dobry. Drudzy zaś mówili: Nie, ale zwodzi rzesze.
jn_07:13 Nikt o nim jednak jawnie nie mówił z bojaźni przed żydami.
jn_07:14 Gdy zaś już było w pół święta, wszedł Jezus do świątyni, i nauczał.
jn_07:15 I dziwili się żydzi, mówiąc: Jakże ten umie Pismo, skoro się nie uczył?
jn_07:16 Odpowiedział im Jezus, i rzekł: Moja nauka nie jest moja, ale tego, który mię posłał.
jn_07:17 Jeśli kto zechce pełnić wolę jego, dowie się o tej nauce, czy jest z Boga, czy też ja sam ze siebie mówię.
jn_07:18 Kto sam ze siebie mówi, ten chwały własnej szuka; lecz kto szuka chwały tego, który go posłał, ten jest prawdomówny, a nie ma w nim niesprawiedliwości.
jn_07:19 Czyż Mojżesz nie dał wam Zakonu, a żaden z was nie pełni Zakonu?
jn_07:20 Czemu chcecie mnie zabić? Odpowiedziała rzesza, i rzekła: Czarta masz; któż cię chce zabić?
jn_07:21 Odpowiedział Jezus, i rzekł, im: Jednego czynu dokonałem, a wszyscy się dziwicie.
jn_07:22 Dlatego Mojżesz dał wam obrzezanie (nie żeby ono od Mojżesza było, ale od ojców), i w szabat człowieka obrzezujecie.
jn_07:23 Jeśli obrzezanie przyjmuje człowiek w szabat, żeby nie naruszyć Mojżeszowego Zakonu, na mnie się oburzacie, że całego człowieka uzdrowiłem w szabat?
jn_07:24 Nie sądźcie według pozorów, ale sądźcie sądem sprawiedliwym.
jn_07:25 Mówili więc niektórzy z Jerozolimy: Czyż to nie ten, którego chcą zabić?
jn_07:26 A oto jawnie przemawia, i nic mu nie mówią. Czyżby prawdziwie poznali starsi, że ten jest Chrystusem?
jn_07:27 Ale o nim wiemy, skąd jest; lecz gdy Chrystus przyjdzie, nikt nie będzie wiedział, skąd jest.
jn_07:28 Wołał tedy Jezus w świątyni, ucząc i mówiąc: I mnie znacie, i skąd jestem wiecie, a sam od siebie nie przyszedłem, ale jest prawdomówny ten, który mnie posłał, którego wy nie znacie.
jn_07:29 Ja go znam, bo od niego jestem, a on mię posłał.
jn_07:30 Chcieli go więc pojmać, ale nikt nań nie podniósł ręki; bo jeszcze nie nadeszła godzina jego.
jn_07:31 Wielu zaś z rzeszy uwierzyło weń, i mówili: Czyż Chrystus gdy przyjdzie, więcej cudów czynić będzie, aniżeli te, które ten czyni?
jn_07:32 Usłyszeli faryzeusze, jak to o nim rzesza szemrała; i posłali przedniejsi kapłani i faryzeusze sługi, aby go pojmali.
jn_07:33 Rzekł im więc Jezus: Jeszcze krótki czas jestem z wami, a odchodzę do tego, który mię posłał.
jn_07:34 Szukać mię będziecie, a nie znajdziecie; a gdzie ja jestem wy przyjść nie możecie.
jn_07:35 Mówili więc żydzi między sobą: Dokądże ten pójdzie, że my go nie znajdziemy? Czy pójdzie do rozproszenia pogan, i będzie uczył pogan?
jn_07:36 Cóż to za słowo, które powiedział: Szukać mię będziecie, a nie znajdziecie; a gdzie ja jestem, wy przyjść nie możecie?
jn_07:37 W ostatni zaś wielki dzień święta stał Jezus, i wołał, mówiąc: Jeśli kto pragnie, niech do mnie przyjdzie a pije.
jn_07:38 Kto wierzy we mnie, jak mówi Pismo, z żywota jego rzeki wody żywej popłyną.
jn_07:39 A to mówił o Duchu, którego otrzymać mieli wierzący weń; albowiem Duch jeszcze nie był dany, bo Jezus jeszcze nie był uwielbiony.
jn_07:40 Z owej więc rzeczy, usłyszawszy te słowa jego, mówili: Ten jest prawdziwie prorokiem.
jn_07:41 Inni mówili: Ten jest Chrystusem. Niektórzy zaś powiadali: Czyż Jezus przyjdzie z Galilei?
jn_07:42 Czyż Pismo nie mówi, że Jezus przyjdzie z rodu Dawida i z Betlejem miasteczka, gdzie był Dawid?
jn_07:43 Powstał zatem rozłam między resztą z powodu niego.
jn_07:44 A niektórzy z nich chcieli go pojmać, ale nikt nie podniósł nań ręki.
jn_07:45 Przyszli więc słudzy najwyższych kapłanów i faryzeuszów. A oni im rzekli: Czemuście go nie przyprowadzili?
jn_07:46 Odpowiedzieli słudzy: Nigdy tak człowiek nie mówił, jako ten człowiek.
jn_07:47 Odpowiedzieli im tedy faryzeusze: Czyż i wy jesteście zwiedzeni?
jn_07:48 Czy który ze starszych uwierzył weń, albo z faryzeuszów?
jn_07:49 Ale to pospólstwo, które nie zna Zakonu, przeklęte jest.
jn_07:50 Rzekł do nich Nikodem, ten, który w nocy przyszedł do niego, a był jednym z nich:
jn_07:51 Czyż Zakon nasz sądzi człowieka, jeśli pierwej nie usłyszy od niego, i nie zrozumie, co czyni?
jn_07:52 Odpowiedzieli, i rzekli mu: Czy i ty jesteś Galilejczykiem? Badaj Pisma, a zobaczysz, że z Galilei prorok nie powstaje.
jn_07:53 I powrócili każdy do domu swego.
jn_08:01 Jezus zaś udał się na górę Oliwną.
jn_08:02 A raniutko znów przyszedł do świątyni, i cały lud przyszedł do niego; a usiadłszy nauczał ich.
jn_08:03 I przyprowadzają doktorowie i faryzeusze niewiastę, którą na cudzołóstwie zostano, i postawili ją pośrodku, i
jn_08:04 rzekli mu: Nauczycielu tę niewiastę zastano teraz na cudzołóstwie.
jn_08:05 W Zakonie zaś Mojżesz przykazał nam takie kamienować. Ty więc co mówisz?
jn_08:06 To znów mówili, kusząc go, aby go mogli oskarżyć. A Jezus schyliwszy się w dół, pisał palcem po ziemi.
jn_08:07 Gdy zaś nie przestawali go pytać, podniósł się, i rzekł im: Kto z was jest bez grzechu, niech pierwszy rzuci na nią kamieniem.
jn_08:08 I znowu schyliwszy się, pisał na ziemi.
jn_08:09 A usłyszawszy to, jeden za drugim wychodzili, poczynając od starszych; i został sam Jezus, i niewiasta w pośrodku stojąca.
jn_08:10 Jezus zaś podniósłszy się, rzekł jej: Niewiasto, gdzież są ci, co na ciebie skarżyli? Żaden cię nie potępił?
jn_08:11 A ona rzekła: żaden, Panie! Jezus zaś powiedział: I ja cię nie potępię. Idź, a już więcej nie grzesz.
jn_08:12 Znowu więc odezwał się do nich Jezus, mówiąc: Jam jest światłość świata; kto za mną idzie, nie chodzi w ciemności, ale będzie miał światłość życia.
jn_08:13 Rzekli mu tedy faryzeusze: Ty sam o sobie świadectwo dajesz; świadectwo twoje nie jest prawdziwe.
jn_08:14 Odpowiedział Jezus, i rzekł im: Chociaż ja świadectwo daję sam o sobie, prawdziwe jest świadectwo moje, bo wiem, skąd przyszedłem i dokąd idę; lecz wy nie wiecie, skąd przychodzę, albo dokąd idę.
jn_08:15 Wy według ciała sądzicie; ja nikogo nie sądzę.
jn_08:16 A jeśli też i sądzę; sąd mój jest prawdziwy; bo nie jestem sam, ale ja i ten, który mnie posłał, Ojciec.
jn_08:17 A w Zakonie waszym jest napisane, że świadectwo dwóch ludzi jest prawdziwe.
jn_08:18 Jam jest, który sam o sobie daję świadectwo; i daje świadectwo o mnie Ojciec, który mię posłał.
jn_08:19 Rzekli mu więc: Gdzież jest twój Ojciec? Odpowiedział Jezus: Ani mnie nie znacie, ani Ojca mojego; gdybyście mnie znali, to byście zapewne i Ojca mego znali.
jn_08:20 Te słowa powiedział Jezus koło skarbca, ucząc w świątyni; a nikt go nie pojmał, bo jeszcze nie nadeszła godzina jego.
jn_08:21 Jezus więc rzekł im znowu, mówiąc: Ja odchodzę, i będziecie mnie szukać, a w grzechu waszym pomrzecie. Dokąd ja idę, wy przyjść nie możecie.
jn_08:22 Mówili tedy żydzi: Alboż sam się zabije, że powiedział: Dokąd ja idę, wy przyjść nie możecie?
jn_08:23 I mówił im: Wyście z niskości, a jam z wysokości. Wyście z tego świata, a ja nie jestem z tego świata.
jn_08:24 Przeto wam powiedziałem, że pomrzecie w grzechach waszych; bo jeśli nie uwierzycie, żem ja jest, pomrzecie w grzechu waszym.
jn_08:25 Mówili mu więc: Któżeś ty jest? Rzekł im Jezus: Początek, który i mówię wam.
jn_08:26 Mam o was wiele mówić i sądzić; lecz ten, który mię posłał jest prawdomówny; a ja, co słyszałem od niego, to mówię na świecie.
jn_08:27 I nie zrozumieli, że Ojcem swoim nazywał Boga.
jn_08:28 Rzekł im tedy Jezus: Gdy podwyższycie Syna Człowieczego, wtedy poznacie, żem ja jest, a sam z siebie niczego nie uczynię; ale jako mię nauczył Ojciec, to mówię.
jn_08:29 A ten, który mię posłał, ze mną jest, i nie zostawił mię samego, bo ja, co mu się podoba, zawsze czynię.
jn_08:30 Gdy on to mówił, wielu weń uwierzyło.
jn_08:31 Mówił więc Jezus do tych żydów, którzy mu uwierzyli: Jeśli wy trwać będziecie przy mowie mojej, prawdziwie będziecie uczniami moimi;
jn_08:32 i poznacie prawd a prawda was wyswobodzi.
jn_08:33 Odpowiedzieli mu: Jesteśmy potomstwem Abrahama, a nigdyśmy nikomu nie służyli; jakże ty mówisz: Wolni będziecie?
jn_08:34 Odpowiedział im Jezus: Zaprawdę, za prawdę powiadam wam, że każdy który czyni grzech, sługą jest grzechu;
jn_08:35 lecz sługa nie mieszka w domu na wieki, syn zaś mieszka na wieki.
jn_08:36 A przeto jeśli was Syn wyswobodzi, prawdziwie wolni będziecie.
jn_08:37 Wiem, że jesteście synami Abrahama; ale staracie się mig zabić, ponieważ mowa moja nie przyjmuje się w was.
jn_08:38 Ja mówię, co widziałem u Ojca mojego; a wy czynicie, coście widzieli u ojca waszego.
jn_08:39 Odpowiedzieli, i rzekli mu: Ojcem naszym jest Abraham. Rzekł im Jezus: Jeśliście synami Abrahama, czyńcież uczynki Abrahama.
jn_08:40 Lecz teraz staracie się zabić mnie, człowieka, który wam mówiłem prawdę, jaką słyszałem od Boga; tego Abraham nie czynił.
jn_08:41 Wy czynicie uczynki ojca waszego. Rzekli mu zatem: Myśmy się nie urodzili z cudzołóstwa; mamy jednego ojca, Boga.
jn_08:42 Rzekł im więc Jezus: Gdyby Bóg był ojcem waszym, to byście mię pewnie miłowali; albowiem ja z Boga wyszedłem, i przyszedłem; nie od siebie bowiem przyszedłem, ale on mię posłał.
jn_08:43 Czemu mowy mojej nie rozumiecie? Gdyż nie możecie słuchać mowy mojej.
jn_08:44 Wy z ojca diabła jesteście i pożądania ojca waszego czynić chcecie. On był zabójcą od początku i w prawdzie się nie ostał, bo nie ma w nim prawdy; gdy mówi kłamstwo, z własnego mówi, gdyż kłamcą jest, i ojcem jego.
jn_08:45 A jeśli ja prawdę mówię, nie wierzycie mi.
jn_08:46 Kto z was dowiedzie na mnie grzechu? Jeśli prawdę mówię wam, czemu mi nie wierzycie?
jn_08:47 Kto z Boga jest, słów Bożych słucha; dlatego wy nie słuchacie, że z Boga nie jesteście.
jn_08:48 Odpowiedzieli więc żydzi, i rzekli mu: Czy my nie dobrze mówimy, żeś ty jest Samarytanin, i czarta masz?
jn_08:49 Odpowiedział Jezus: Ja czarta nie mam; ale czczę Ojca mego, a wyście mnie nie uczcili.
jn_08:50 Ale ja nie szukam chwały własnej; jest taki, co szuka, i sądzi.
jn_08:51 Zaprawdę, zaprawdę mówię wam: Jeśli kto zachowa mowę moją, nie zazna śmierci na wieki.
jn_08:52 Rzekli więc żydzi: Teraz poznaliśmy, że czarta masz. Abraham umarł i prorocy, a ty powiadasz: Jeśliby kto zachował mowę moją, nie zazna śmierci na wieki!
jn_08:53 Czy ty większy jesteś nad ojca naszego Abrahama, który umarł? I prorocy pomarli. Kim sam siebie czynisz?
jn_08:54 Odpowiedział Jezus: Jeśli ja sam siebie chwalę; niczym jest chwała moja. Jest Ojciec mój, który mię uwielbia, o którym wy powiadacie, że jest Bogiem waszym,
jn_08:55 a nie poznaliście go; ale ja go znam. I jeślibym powiedział, że go nie znam, będę podobnym do was kłamcą; ale go znam, i mowę jego zachowuję.
jn_08:56 Abraham, ojciec wasz, cieszył się, że miał oglądać dzień mój; ujrzał, i rozradował się.
jn_08:57 Rzekli więc żydzi do niego: Pięćdziesięciu lat jeszcze nie masz, a Abrahama widziałeś?
jn_08:58 Rzekł im Jezus: Zaprawdę, zaprawdę mówię wam: pierwej niż Abraham się stał, jam jest.
jn_08:59 Porwali więc kamienie, by rzucić na niego; lecz Jezus ukrył się, i wyszedł z świątyni.
jn_09:01 A przechodząc, ujrzał Jezus człowieka ślepego od urodzenia.
jn_09:02 I spytali go uczniowie jego: Rabbi, kto zgrzeszył, on, czy rodzice jego, że się ślepym narodził?
jn_09:03 Odpowiedział Jezus: Ani on nie zgrzeszył, ani rodzice jego; ale żeby się okazały w nim sprawy Boże.
jn_09:04 Mnie potrzeba wykonywać sprawy tego, który mię posłał, póki dzień jest; nadchodzi noc, kiedy nikt pracować nie może.
jn_09:05 Póki jestem na świecie, jestem światłością świata.
jn_09:06 To rzekłszy, splunął na ziemię, i uczynił błoto ze śliny, i pomazał błotem oczy jego,
jn_09:07 i rzekł mu: Idź, umyj się w sadzawce Siloe (co się wykłada: „Posłany”). Odszedł więc i umył się, i przyszedł widzący.
jn_09:08 Sąsiedzi zatem i ci, co przedtem go widywali, że był żebrakiem, mówili: Czy to nie ten, który siadywał i żebrał? Jedni mówili: Że to on jest.
jn_09:09 A drudzy: Wcale nie, ale jest doń podobny. A on mówił: Że to ja jestem.
jn_09:10 Mówili mu więc: Jakże ci się oczy otwarły?
jn_09:11 Odpowiedział: Ten człowiek, którego zowią Jezusem, uczynił błoto, i pomazał oczy moje, i rzekł mi: Idź do sadzawki Siloe, a umyj się. I poszedłem, umyłem się, i widzę.
jn_09:12 I rzekli mu: Gdzież on jest? Odpowiedział: Nie wiem.
jn_09:13 Przyprowadzają tego, który był ślepy, do faryzeuszów.
jn_09:14 A był to szabat, gdy Jezus uczynił błoto, i otworzył oczy jego.
jn_09:15 Znowu więc pytali go faryzeusze, jak przejrzał? A on im odpowiedział: Włożył mi błota na oczy i umyłem się, i widzę.
jn_09:16 Mówili przeto niektórzy z faryzeuszów: Nie jest ten człowiek od Boga, bo nie zachowuje szabatu. A inni mówili: Jakże może człowiek grzeszny te cuda czynić? I było rozdwojenie między nimi.
jn_09:17 Rzekli więc ślepemu po wtóre: Cóż ty mówisz o tym, który otworzył oczy twoje? On zaś rzekł: że jest prorokiem.
jn_09:18 Nie uwierzyli tedy żydzi, że on był ślepy, i wzrok odzyskał, dopóki nie wezwali rodziców tego, który przejrzał.
jn_09:19 I spytali ich, mówiąc: Czy to jest syn wasz, o którym wy mówicie, że się ślepym urodził? Jakże więc teraz widzi?
jn_09:20 Odpowiedzieli im rodzice jego, i rzekli: Wiemy, że to jest syn nasz, i że się ślepym urodził;
jn_09:21 ale jak teraz widzi, nie wiemy; albo kto otworzył oczy jego, my nie wiemy. Jego samego pytajcie; ma lata, niech sam mówi o sobie.
jn_09:22 To powiedzieli rodzice jego, gdyż bali się żydów. Już bowiem zmówili się żydzi, że jeśliby kto wyznał, iż on jest Chrystusem, aby został wyrzucony z synagogi.
jn_09:23 Dlatego to powiedzieli rodzące jego: Że ma lata, jego samego pytajcie.
jn_09:24 Wezwali więc po raz drugi człowieka, który był ślepy, i rzekli mu: Daj chwałę Bogu; my wiemy, że ten człowiek jest grzeszny.
jn_09:25 On zaś im odrzekł: Czy grzeszny jest, tego nie wiem; jedno wiem, że byłem ślepy, a teraz widzę.
jn_09:26 Rzekli mu tedy: Cóż ci uczynił? Jakże ci oczy otworzył?
jn_09:27 Odpowiedział im: Już wam powiedziałem, i słyszeliście; czemuż znowu słyszeć chcecie? Czy i wy chcecie zostać uczniami jego?
jn_09:28 Złorzeczyli mu przeto i powiedzieli: Ty bądź uczniem jego, a my jesteśmy uczniami Mojżesza.
jn_09:29 My wiemy, że do Mojżesza mówił Bóg; ale skąd ten jest, nie wiemy,
jn_09:30 Odpowiedział ów człowiek, i rzekł im: To właśnie jest dziwne, że wy nie wiecie, skąd jest, a otworzył oczy moje.
jn_09:31 Wiemy zaś, że grzeszników Bóg nie wysłuchuje; ale jeśli kto jest czcicielem Boga, a wolę jego czyni, tego wysłuchuje.
jn_09:32 Od wieku nie słyszano, żeby kto otworzył oczy ślepo narodzonemu.
jn_09:33 Gdyby ten nie był od Boga, nie mógłby nic uczynić.
jn_09:34 Odpowiedzieli i rzekli mu: W grzechach narodziłeś się cały, a ty nas uczysz? I precz go wyrzucili.
jn_09:35 Usłyszał Jezus, że go precz wyrzucili, a znalazłszy go, rzekł mu: Ty wierzysz w Syna Bożego?
jn_09:36 On odpowiedział, i rzekł: Któż to jest, Panie, abym weń uwierzył?
jn_09:37 I rzekł mu Jezus: I widziałeś go, i który mówi z tobą, ten jest.
jn_09:38 A on rzekł: Wierzę, Panie! I upadłszy, oddał mu pokłon.
jn_09:39 I rzekł Jezus: Na sąd ja przyszedłem na ten świat, aby ci, którzy nie widzą, przejrzeli, a ci, co widzą, ślepymi się stali.
jn_09:40 I usłyszeli niektórzy z faryzeuszów, co przy nim byli, i rzekli mu: Czy i my ślepymi jesteśmy?
jn_09:41 Rzekł im Jezus: Gdybyście byli ślepymi, nie mielibyście grzechu; ale teraz mówicie: Że widzimy. Grzech wasz trwa.
jn_10:01 Zaprawdę, zaprawdę mówię wam: Kto nie wchodzi przez bramę do owczarni owiec, ale wdziera się skądinąd, ten jest złodziej i zbójca.
jn_10:02 Lecz ten, co wchodzi przez bramę, jest pasterzem owiec.
jn_10:03 Temu odźwierny otwiera, a owce słuchają głosu jego, i woła owce swoje po imieniu, i wyprowadza je.
jn_10:04 A gdy wypuści owce swoje, idzie przed nimi; a owce idą za nim, bo znają głos jego.
jn_10:05 Za obcym zaś nie idą, ale uciekają od niego, bo nie znają głosu obcych.
jn_10:06 Tę przypowieść powiedział im Jezus; lecz oni nie zrozumieli, co im mówił.
jn_10:07 Znowu więc rzekł im Jezus: Zaprawdę, zaprawdę powiadam wam, iż ja jestem bramą owiec.
jn_10:08 Wszyscy, ilu ich tylko przyszło, złodziejami są i zbójcami, i nie słuchały ich owce.
jn_10:09 Ja jestem bramą. Jeśli kto wejdzie przeze mnie, będzie zbawiony; i będzie wchodził, i wychodził, i pastwiska znajdzie.
jn_10:10 Złodziej nie przychodzi, tylko żeby kradł, a zabijał i tracił. Ja przyszedłem, żeby życie miały, i obficiej miały.
jn_10:11 Jam jest pasterz dobry. Dobry pasterz duszę swoją daje za owce swoje.
jn_10:12 Lecz najemnik, i ten, co nie jest pasterzem, którego owce nie są własne, widzi wilka przychodzącego, i opuszcza owce, i ucieka, a wilk porywa, i rozprasza owce;
jn_10:13 najemnik zaś ucieka, bo jest najemnikiem, i nie zależy mu na owcach.
jn_10:14 Jam jest pasterz dobry, i znam moje, i znają mię moje.
jn_10:15 Jak mię zna Ojciec, i ja znam Ojca; a duszę moją kładę za owce moje.
jn_10:16 I inne owce mam, które nie są z tej owczarni; i te trzeba mi przyprowadzić, i słuchać będą głosu mego, i stanie się jedna owczarnia i jeden pasterz.
jn_10:17 Dlatego miłuje mię Ojciec, że ja kładę duszę moją, abym ją znowu wziął.
jn_10:18 Nikt nie bierze jej ode mnie, ale ja kładę ją sam od siebie; i mam moc położyć ją, i mam moc znowu wziąć ją. To przykazanie otrzymałem od Ojca mego.
jn_10:19 Znowu powstała niezgoda między żydami z powodu tych słów.
jn_10:20 A wielu z nich mówiło: Czarta ma, i szaleje; czemuż go słuchacie?
jn_10:21 Inni mówili: To nie są słowa opętanego od diabła. Czyż diabeł może oczy ślepych otwierać?
jn_10:22 Była zaś w Jerozolimie uroczystość Poświęcenia świątyni; i była zima.
jn_10:23 A Jezus przechadzał się w świątyni po krużganku Salomona.
jn_10:24 Obstąpili go więc żydzi, i rzekli mu: Dokądże duszę naszą w zawieszeniu trzymać będziesz? Jeśli ty jesteś Chrystusem, powiedz nam otwarcie.
jn_10:25 Odpowiedział im Jezus: Powiadam wam, a nie wierzycie; sprawy, które ja czynię w imię Ojca mego, te o mnie świadectwo dają.
jn_10:26 Ale wy nie wierzycie bo nie jesteście z owiec moich.
jn_10:27 Owce moje słuchają głosu mego; a ja je znam, i idą za mną.
jn_10:28 Ja im daję życie wieczne: i nie zginą na wieki, i nikt nie wydrze ich z ręki mojej.
jn_10:29 To, co mi dał Ojciec mój, większe jest nad wszystko; a nikt nie może wydrzeć z rąk Ojca mego.
jn_10:30 Ja i Ojciec jedno jesteśmy.
jn_10:31 Przeto żydzi porwali kamienie, aby go ukamienować.
jn_10:32 Odpowiedział im Jezus: Wiele dobrych uczynków ukazałem wam od Ojca mego; za który z tych uczynków kamienujecie mnie?
jn_10:33 Odpowiedzieli mu żydzi: Za dobry uczynek nie kamienujemy cię, ale za bluźnierstwo; i że ty, będąc człowiekiem, czynisz sam siebie Bogiem.
jn_10:34 Odpowiedział im Jezus: Czy nie jest napisane w Zakonie waszym: Że „Ja rzekłem: bogami jesteście?”
jn_10:35 Jeżeli tych nazwał bogami, do których stała się mowa Boża – a Pisma zmienić nie można –
jn_10:36 o mnie, którego Ojciec poświęcił, i posłał na świat, wy mówicie: Że bluźnisz, ponieważ rzekłem: Jestem Synem Bożym?
jn_10:37 Jeśli nie czynię dzieł Ojca mego, nie wierzcie mi.
jn_10:38 Ale jeśli czynię, chociażbyście mnie wierzyć nie chcieli, uczynkom wierzcie, abyście poznali, i uwierzyli, że Ojciec jest we mnie, a ja w Ojcu.
jn_10:39 Usiłowali go więc pochwycić, lecz wyszedł z rąk ich.
jn_10:40 I odszedł na powrót za Jordan na to miejsce, gdzie najpierw Jan chrzcił, i tam przebywał.
jn_10:41 A wielu przychodziło do niego, i mówili: Że Jan wprawdzie żadnego znaku nie uczynił;
jn_10:42 ale wszystko, co Jan o nim powiedział, było prawdą. I wielu uwierzyło w niego.
jn_11:01 Był zaś chory niejaki Łazarz z Betanii, z miasteczka Marii i Marty jej siostry.
jn_11:02 (A była to Maria, która namaściła Pana olejkiem, i otarła nogi jego włosami swoimi; jej to brat Łazarz chorował).
jn_11:03 Posłały więc siostry jego do niego, mówiąc: Panie! Oto ten, którego miłujesz, choruje.
jn_11:04 A usłyszawszy Jezus, rzekł im: Ta choroba nie jest na śmierć, ale dla chwały Bożej, żeby Syn Boży uwielbiony był przez nią.
jn_11:05 Jezus też miłował Martę i siostrę jej Marię i Łazarza.
jn_11:06 Gdy więc usłyszał, że choruj e, wtedy pozostał wprawdzie przez dwa dni na tym samym miejscu,
jn_11:07 potem zaś rzekł uczniom swoim: Idźmy znowu do Judei.
jn_11:08 Rzekli mu uczniowie: Rabbi! Dopiero chcieli cię żydzi ukamienować, a znów tam idziesz?
jn_11:09 Odpowiedział Jezus: Czyż dzień nie ma dwunastu godzin? Jeśli kto chodzi w dzień, nie potknie się, bo widzi światło tego świata;
jn_11:10 ale jeśli chodzi w nocy, potknie się, bo światła w nim nie ma.
jn_11:11 To powiedział, a potem rzekł im: Łazarz, przyjaciel nasz, śpi; ale idę, abym go ze snu obudził.
jn_11:12 Rzekli więc uczniowie jego: Panie! Jeśli śpi, zdrów będzie.
jn_11:13 Lecz Jezus mówił o śmierci jego; a oni sądzili, że o zaśnięciu snem mówił.
jn_11:14 Wtedy więc Jezus powiedział im otwarcie: Łazarz umarł.
jn_11:15 I cieszę się dla was, że tam nie byłem, abyście uwierzyli; ale idźmy do niego.
jn_11:16 Rzekł tedy Tomasz, którego zowią Didymus, do współuczniów: Pójdźmy i my, abyśmy z nim umarli.
jn_11:17 Przyszedł zatem Jezus, i znalazł go już od czterech dni leżącego w grobie.
jn_11:18 (A Betania była blisko Jerozolimy, na jakie piętnaście stadiów).
jn_11:19 A przyszło do Marty i Marii wielu żydów, aby je pocieszyć po ich bracie.
jn_11:20 Marta więc, skoro usłyszała, że Jezus idzie, wyszła mu naprzeciw, a Maria siedziała w domu.
jn_11:21 Rzekła tedy Marta do Jezusa: Panie! Gdybyś tu był, nie byłby umarł brat mój.
jn_11:22 Lecz i teraz wiem, że o cokolwiek będziesz Boga prosił, da ci Bóg.
jn_11:23 Rzecze do niej Jezus: Zmartwychwstanie brat twój.
jn_11:24 Rzecze mu Marta: Wiem, że zmartwychwstanie w zmartwychwstaniu w dzień ostatni.
jn_11:25 Rzekł jej Jezus: Jam jest zmartwychwstanie i życie; kto we mnie wierzy, choćby i umarł, żyć będzie.
jn_11:26 A wszelki, który żyje, a wierzy we mnie, nie umrze na wieki. Wierzysz w to?
jn_11:27 Powiedziała mu: Tak, Panie, jam uwierzyła, żeś ty jest Chrystus, Syn Boga żywego, który na ten świat przyszedłeś.
jn_11:28 A to rzekłszy, odeszła, i po cichu zawołała Marię, siostrę swoją, mówiąc: Nauczyciel przyszedł, i woła cię.
jn_11:29 Skoro ona usłyszała, wstaje szybko, i idzie do niego;
jn_11:30 jeszcze bowiem Jezus nie przyszedł był do miasteczka, ale był jeszcze na tym miejscu, gdzie Marta zabiegła mu drogę.
jn_11:31 Żydzi więc, którzy z nią byli w domu, i pocieszali ją, ujrzawszy, że Maria prędko wstała i wyszła, poszli za nią, mówiąc: Że idzie do grobu, aby tam płakać.
jn_11:32 Maria tedy, gdy przyszła, gdzie był Jezus, ujrzawszy go, przypadła do nóg jego, i rzecze mu: Panie! Gdybyś tu był, nie byłby umarł brat mój.
jn_11:33 Jezus więc, gdy ją ujrzał płaczącą, i żydów, którzy z nią przyszli, płaczących rozrzewnił się w duchu, i wzruszył sam siebie,
jn_11:34 i rzekł: Gdzieście go położyli? Powiadają mu: Panie, pójdź a oglądaj.
jn_11:35 I zapłakał Jezus.
jn_11:36 Mówili więc żydzi: Oto, jak go miłował.
jn_11:37 Niektórzy zaś z nich mówili: Czyż ten, który otworzył oczy ślepo narodzonemu, nie mógł sprawić, żeby on nie był umarł?
jn_11:38 Jezus tedy rozrzewniwszy się znowu sam w sobie, przychodzi do grobu. A była to jaskinia, i kamień był na niej położony.
jn_11:39 Rzecze Jezus: Odsuńcie kamień. Rzecze mu Marta, siostra tego, który był umarł: Panie, już cuchnie, bo mu już czwarty dzień.
jn_11:40 Rzecze do niej Jezus: Czyżem ci nie powiedział, że jeśli uwierzysz, ujrzysz chwałę Bożą?
jn_11:41 Odsunęli więc kamień. Jezus zaś podniósłszy oczy swe w górę, rzekł: Ojcze, dziękuję ci, żeś mnie wysłuchał.
jn_11:42 A ja wiedziałem, że mię zawsze wysłuchujesz; ale dla ludu, który wkoło stoi, powiedziałem, aby uwierzyli, żeś ty mnie posłał.
jn_11:43 To rzekłszy, zawołał głosem wielkim: Łazarzu, wyjdź z grobu!
jn_11:44 I natychmiast wyszedł, który był umarły, mając ręce i nogi związane opaskami, a twarz jego obwiązana była chustą. Rzekł im Jezus: Rozwiążcie go, i pozwólcie mu odejść.
jn_11:45 Wielu więc z żydów, którzy byli przyszli do Marii i Marty, a widzieli, co uczynił Jezus, uwierzyło weń.
jn_11:46 Niektórzy zaś z nich odeszli do faryzeuszów, i powiedzieli im, co uczynił Jezus.
jn_11:47 Zebrali tedy najwyżsi kapłani i faryzeusze Radę, i mówili: Cóż poczniemy, bo ten człowiek wiele cudów czyni?
jn_11:48 Jeśli go tak zostawimy, wszyscy weń uwierzą, i przyjdą Rzymianie, i zabiorą nasze miejsce i naród.
jn_11:49 A jeden z nich imieniem Kajfasz, będąc najwyższym kapłanem w tym roku, rzekł im: Wy nic nie wiecie,
jn_11:50 ani me myślicie, że lepiej dla was, aby jeden człowiek umarł za lud, i cały naród nie zginął.
jn_11:51 A tego nie powiedział sam z siebie, ale będąc najwyższym kapłanem roku tego, prorokował, że Jezus miał umrzeć za naród;
jn_11:52 i nie tylko za naród, ale żeby synów Bożych, którzy byli rozproszeni, zgromadzić w jedno.
jn_11:53 Od owego więc dnia postanowili, że go zabiją.
jn_11:54 Jezus więc nie chodził już jawnie między żydami, ale odszedł w okolicę blisko pustyni, do miasta które zowią Efrem, i tam przebywał z uczniami swoimi.
jn_11:55 A blisko była Pascha żydowska; i wielu z kraju szło do Jerozolimy przed Paschą, aby się oczyścić.
jn_11:56 Szukali więc Jezusa, i mówili między sobą, stojąc w świątyni: Co sądzicie, że nie przyszedł na dzień święty?
jn_11:57 A najwyżsi kapłani i faryzeusze wydali rozkaz, żeby każdy, kto by się dowiedział, gdzie on przebywa, oznajmił, aby go pojmali.
jn_12:01 Jezus tedy sześć dni przed Paschą przyszedł do Betanii, gdzie był umarł Łazarz, którego Jezus wskrzesił.
jn_12:02 I sprawili mu tam ucztę; i Marta służyła a Łazarz był jednym z siedzących z nim u stołu.
jn_12:03 Maria więc wzięła funt drogiego, szpikanardowego olejku, i namaściła nogi Jezusowe, i otarła nogi jego włosami swoimi; i napełnił się dom wonnością olejku.
jn_12:04 Rzekł tedy jeden z uczniów jego, Judasz Iszkariota, który go miał wydać:
jn_12:05 Czemuż tego olejku nie sprzedano za trzysta denarów, i nie dano ubogim?
jn_12:06 To zaś powiedział, nie żeby mu chodziło o ubogich, ale że był złodziejem, i mieszek mając, nosił co składano.
jn_12:07 Rzekł więc Jezus: Pozwólcie jej, aby na dzień pogrzebu mego to zachowała.
jn_12:08 Ubogich bowiem zawsze wśród siebie macie, a mnie nie zawsze macie.
jn_12:09 Dowiedziało się tedy wielkie mnóstwo żydów, że tam jest; i przyszli, nie tylko dla Jezusa, ale żeby widzieć Łazarza, którego wskrzesił z martwych.
jn_12:10 Umyślili zaś przedniejsi kapłani, żeby i Łazarza zabić;
jn_12:11 bo wielu żydów z powodu niego odstępowało, i wierzyło w Jezusa.
jn_12:12 A nazajutrz wielka rzesza, która była przyszła na święto, skoro usłyszeli, że Jezus idzie do Jerozolimy,
jn_12:13 nabrali gałęzi palmowych, i wyszli naprzeciw niemu, i wołali: „Hosanna! Błogosławiony, który przychodzi w imię Pańskie,” król Izraela.
jn_12:14 I znalazł Jezus osiołka, i wsiadł nań, jak jest napisane:
jn_12:15 „Nie bój się, córko Syjońska! Oto król twój przybywa, siedząc na źrebięciu oślicy.”
jn_12:16 Tego nie rozumieli uczniowie jego z początku; ale gdy Jezus został uwielbiony, wtedy wspomnieli, że to było o nim napisane, i że to mu uczynili.
jn_12:17 Świadczyła więc rzesza, która przy nim była, kiedy Łazarza wywołał z grobu, i wskrzesił go z martwych.
jn_12:18 Dlatego też wyszła naprzeciw niego rzesza, że słyszeli, iż on ten cud uczynił.
jn_12:19 Mówili więc faryzeusze między sobą: Widzicie, że nic nie osiągamy? Oto cały świat za nim poszedł.
jn_12:20 A byli niektórzy poganie między tymi, co przyszli, żeby pokłonić się w dzień święty.
jn_12:21 Ci tedy przystąpili do Filipa, który był z Betsaidy Galilejskiej, i prosili go mówiąc: Panie, chcemy ujrzeć Jezusa.
jn_12:22 Poszedł Filip, i powiedział Andrzejowi, Andrzej znowu i Filip powiedzieli Jezusowi.
jn_12:23 Jezus zaś odpowiedział im, mówiąc: Przyszła godzina, aby uwielbiony był Syn Człowieczy.
jn_12:24 Zaprawdę, zaprawdę mówię wam: Jeśli ziarno pszeniczne wpadłszy w ziemię, nie obumrze,
jn_12:25 samo zostaje; lecz jeśli obumrze, wiele owocu przynosi. Kto miłuje duszę swą, straci ją; a kto nienawidzi duszy swojej na tym świecie, na życie wieczne zachowa ją.
jn_12:26 Jeśli kto mnie służy, niech idzie za mną; a gdzie ja jestem, tam i sługa mój będzie. Jeśli kto mnie będzie służył, uczci go Ojciec mój.
jn_12:27 Teraz dusza moja zatrwożona jest. I cóż powiem? Ojcze, wybaw mnie od tej godziny. Lecz po to przyszedłem na tę godzinę.
jn_12:28 Ojcze, uwielbij imię swoje! Rozległ się więc głos z nieba: I uwielbiłem, i jeszcze uwielbię.
jn_12:29 Rzesza tedy, która stała, i słyszała, mówiła, że zagrzmiało. A inni mówili: Anioł przemówił do niego.
jn_12:30 Odpowiedział Jezus, i rzekł: Nie dla mnie ten głos przyszedł, ale dla was.
jn_12:31 Teraz jest sąd świata; teraz książę tego świata precz wyrzucony będzie.
jn_12:32 A ja gdy będę podwyższony nad ziemię, pociągnę wszystko do siebie.
jn_12:33 (To zaś mówił, oznajmiając, jaką śmiercią miał umrzeć).
jn_12:34 Odpowiedziała mu rzesza: My słyszeliśmy z Zakonu, że Chrystus trwa na wieki; a jakże ty mówisz: Potrzeba, żeby podwyższony był Syn Człowieczy? Któż to jest ten Syn Człowieczy?
jn_12:35 Rzekł im więc Jezus: Jeszcze przez krótki czas jest wśród was światłość. Chodźcie, póki światłość macie, żeby was ciemności nie ogarnęły; a kto w ciemności chodzi, nie wie, dokąd idzie.
jn_12:36 Póki światłość macie, wierzcie w światłość, abyście byli synami światłości. To powiedział Jezus, i odszedł, i ukrył się przed nimi.
jn_12:37 A chociaż tak wiele cudów uczynił przed nimi, nie wierzyli w niego,
jn_12:38 aby się wypełniły słowa Izajasza proroka, które powiedział: „Panie, któż uwierzył przepowiadaniu naszemu, a ramię Pańskie komu jest objawione?”
jn_12:39 Dlatego wierzyć nie mogli, że jeszcze powiedział Izajasz:
jn_12:40 „Zaślepił oczy ich, i zatwardził serce ich, aby oczami nie widzieli, i sercem nie zrozumieli, i nie nawrócili się, i żebym ich nie uzdrowił.”
jn_12:41 To powiedział Izajasz, gdy widział chwałę jego, i mówił o nim.
jn_12:42 Jednakże i przedniejszych wielu uwierzyło w niego; ale z powodu faryzeuszów nie przyznawali się, aby ich nie wyrzucano z synagogi.
jn_12:43 Umiłowali bowiem chwałę ludzką więcej, niż chwałę Bożą.
jn_12:44 Jezus zaś wołał, i mówił: Kto we mnie wierzy, nie we mnie Wierzy, ale w tego, który mię posłał.
jn_12:45 I kto mnie widzi, widzi tego, który mię posłał.
jn_12:46 Ja, światłość, przyszedłem na świat, aby nikt z tych, co wierzą we mnie, nie pozostał w ciemności.
jn_12:47 I jeśliby kto słuchał słów moich, a nie przestrzegał, ja go nie sądzę; bom nie przyszedł, żebym sądził świat, ale żebym świat zbawił.
jn_12:48 Kto mną gardzi, a nie przyjmuje słów moich, ma, kto by go sądził. Słowa, które mówiłem, one go będą sądzić w dzień ostatni.
jn_12:49 Ja bowiem z siebie samego nie mówiłem, ale Ojciec, który mnie posłał, on mi dał przykazanie, co mam mówić i co opowiadać.
jn_12:50 I wiem, że przykazanie jego jest życie wieczne. A przeto co ja mówię, mówię tak, jak mi Ojciec powiedział.
jn_13:01 Przede dniem świętym Paschy, Jezus wiedząc, że przyszła godzina jego, aby przeszedł z tego świata do Ojca: umiłowawszy swoich, którzy byli na świecie, do końca ich umiłował.
jn_13:02 A odprawiwszy wieczerzę, gdy już diabeł podał był w sercu Judasza, syna Szymona Iszkarioty, żeby go wydał;
jn_13:03 wiedząc że wszystko dał mu Ojciec W ręce, i że od Boga wyszedł, i do Boga idzie,
jn_13:04 wstaje od wieczerzy, i składa szaty swoje, a wziąwszy prześcieradło, przepasał się.
jn_13:05 Potem nalewa wody w miednicę, i zaczyna umywać uczniom nogi, i ocierać prześcieradłem, którym był przepasany.
jn_13:06 Przychodzi więc do Szymona Piotra. I rzecze mu Piotr: Panie, ty mnie nogi umywasz?
jn_13:07 Odpowiedział Jezus, i rzekł mu: Co ja czynię, ty teraz nie wiesz, ale dowiesz się potem.
jn_13:08 Rzecze mu Piotr: Nie będziesz mi umywał nóg na wieki. Odpowiedział mu Jezus: Jeśli cię nie umyję, nie będziesz miał cząstki ze mną.
jn_13:09 Rzecze mu Szymon Piotr: Panie, nie tylko nogi moje, ale i ręce i głowę.
jn_13:10 Rzecze mu Jezus: Kto umyty jest, nie potrzebuje, tylko żeby nogi umył, bo cały jest czysty. I wy jesteście czystymi, ale nie wszyscy.
jn_13:11 Wiedział bowiem, kto był ten, co go miał wydać; dlatego powiedział: Nie jesteście Wszyscy czystymi.
jn_13:12 Skoro Więc umył im nogi, i wziął szaty swoje, usiadłszy na powrót, rzekł im: Wiecie, co wam uczyniłem?
jn_13:13 Wy mnie nazywacie: Nauczycielu i Panie, i dobrze mówicie; bo nim jestem.
jn_13:14 Jeśli więc ja, Pan i Nauczyciel, umyłem nogi wasze, i wy powinniście jeden drugiemu nogi umywać.
jn_13:15 Albowiem dałem wam przykład, abyście, jak ja wam uczyniłem, tak i wy czynili.
jn_13:16 Zaprawdę, zaprawdę wam powiadam: Nie jest sługa większy nad pana swego, ani posłaniec nie jest większy nad tego, który go posłał.
jn_13:17 Jeśli to wiecie, błogosławieni będziecie, jeśli to uczynicie.
jn_13:18 Nie o wszystkich was mówię; ja wiem, których obrałem; ale żeby się wypełniło Pismo: „Ten, co ze mną je chleb, podniesie przeciw mnie piętę swoją.”
jn_13:19 Mówię wam teraz, zanim się stanie, abyście, gdy się stanie, wierzyli, żem ja jest.
jn_13:20 Zaprawdę, zaprawdę powiadam wam: Kto przyjmuje tego, którego poślę, mnie przyjmuje; a kto mnie przyjmuje, przyjmuje tego, który mnie posłał.
jn_13:21 To rzekłszy, Jezus zatrwożył się w duchu, i oświadczył, i rzekł: Zaprawdę, zaprawdę wam powiadam, ze jeden z was mię wyda.
jn_13:22 Spoglądali więc uczniowie jeden na drugiego, nie będąc pewni, o kim mówił.
jn_13:23 Był tedy jeden z uczniów jego, siedzący przy łonie Jezusowym, którego miłował Jezus.
jn_13:24 Na tego więc skinął Szymon Piotr, i rzekł mu: Kto jest ten, o którym mówi?
jn_13:25 On więc położywszy się na piersiach Jezusowych, rzekł mu: Panie, któż to jest?
jn_13:26 Odpowiedział Jezus: Ten jest, któremu ja umaczany chleb podam. A umoczywszy chleb, podał go Judaszowi, synowi Szymona Iszkarioty.
jn_13:27 A po kąsku wstąpił w niego szatan. I rzekł mu Jezus: Co czynisz, czyń prędzej.
jn_13:28 Żaden zaś z siedzących e rozumiał, na co by mu to rzekł.
jn_13:29 Niektórzy bowiem mniemali, ponieważ Judasz miał mieszek, że Jezus mu rzekł: Nakup, czego nam potrzeba na dzień święty, albo żeby co dał ubogim.
jn_13:30 On więc wziąwszy kąsek, natychmiast wyszedł. A była noc.
jn_13:31 Gdy tedy wyszedł, rzekł Jezus: Teraz uwielbiony jest Syn Człowieczy, a Bóg uwielbiony jest w nim.
jn_13:32 A jeśli Bóg uwielbiony jest w nim, i Bóg uwielbi go w sobie, i zaraz go uwielbi.
jn_13:33 Synaczkowie, niedługo jeszcze z wami jestem. Będziecie mnie szukać, a jak powiedziałem żydom: Dokąd ja idę, wy przyjść nie możecie, tak teraz i wam powiadam.
jn_13:34 Przykazanie nowe daję wam, abyście się społecznie miłowali; jak was umiłowałem, abyście i wy wzajemnie się miłowali.
jn_13:35 Po tym poznają wszyscy, żeście ucznia ml moimi, jeśli będziecie mieć miłość wzajemną.
jn_13:36 Rzecze mu Szymon Piotr: Panie dokąd idziesz? Odpowiedział Jezus: Dokąd ja idę, nie możesz teraz pójść za mną, ale potem pójdziesz.
jn_13:37 Rzecze mu Piotr: Czemu nie mogę za tobą iść teraz? Życie moje za ciebie oddam.
jn_13:38 Odpowiedział mu Jezus: Życie swoje za mnie oddasz? Zaprawdę, zaprawdę powiadam ci: Nie zapieje kur, aż się mnie trzykroć zaprzesz.
jn_14:01 Niech się nie trwoży serce wasze. Wierzycie w Boga, i we mnie wierzcie.
jn_14:02 W domu Ojca mego jest mieszkań wiele. Gdyby inaczej było, powiedziałbym wam, bo idę przygotować wam miejsce.
jn_14:03 A gdy odejdę, i przygotuję wam miejsce, przyjdę znowu, i wezmę was do siebie, abyście tam, gdzie ja jestem, i wy byli.
jn_14:04 A dokąd ja idę, wiecie, i drogę wiecie.
jn_14:05 Mówi mu Tomasz: Panie, nie wiemy, dokąd idziesz, a jakże możemy znać drogę?
jn_14:06 Mówi mu Jezus: Jam jest droga, i prawda, i życie. Nikt nie przychodzi do Ojca, tylko przeze mnie.
jn_14:07 Gdybyście mnie byli poznali, to byście pewnie i Ojca mego poznali; a odtąd poznacie go, i widzieliście go.
jn_14:08 Mówi mu Filip: Panie, ukaż nam Ojca, a wystarczy nam.
jn_14:09 Mówi mu Jezus: Przez tak długi czas jestem z wami, a nie poznaliście mnie? Filipie, kto mnie widzi, widzi i Ojca. Jakże ty mówisz: Ukaż nam Ojca?
jn_14:10 Nie wierzycie, że ja w Ojcu, a Ojciec jest we mnie? Słowa, które ja wam mówię, nie od samego siebie mówię; lecz Ojciec we mnie mieszkający, on dzieła wykonuje.
jn_14:11 Nie wierzycie, że ja w Ojcu, a Ojciec jest we mnie?
jn_14:12 Choćby dla samych uczynków wierzcie! Zaprawdę, zaprawdę wam powiadam: Kto wierzy we mnie, uczynki, które ja czynię, i on czynić będzie, i większe nad nie czynić będzie, bo ja do Ojca idę.
jn_14:13 A o cokolwiek będziecie prosić Ojca w imię moje, to uczynię, aby uwielbiony był Ojciec w Synu.
jn_14:14 Jeśli mnie o co prosić będziecie w imię moje, to uczynię.
jn_14:15 Jeśli mnie miłujecie, zachowujcie przykazania moje.
jn_14:16 A ja prosić będę Ojca, i innego Pocieszyciela da wam, aby mieszkał z wami na wieki,
jn_14:17 Ducha prawdy, którego świat przyjąć nie może, bo go nie widzi, ani go nie zna; lecz wy poznacie go, bo u was mieszkać będzie, i w was będzie.
jn_14:18 Nie zostawię was sierotami; przyjdę do was.
jn_14:19 Jeszcze niedługo, a świat mnie już nie zobaczy; lecz wy mię widzicie: bo ja żyję, i wy żyć będziecie.
jn_14:20 W ów dzień wy poznacie, że ja jestem w Ojcu moim, a wy we mnie, a ja w was.
jn_14:21 Kto ma przykazania moje, i zachowuje je, ten jest, który mnie miłuje. A kto mnie miłuje, będzie miłowany przez Ojca mego, i ja go miłować będę, i objawię mu siebie samego.
jn_14:22 Powiedział mu Judasz, nie ów Iszkariota: Panie, cóż się stało, że się nam masz objawić, a nie światu?
jn_14:23 Odpowiedział Jezus, i rzekł mu: Jeśli mię kto miłuje, będzie strzegł słów moich, a Ojciec mój umiłuje go, i do niego przyjdziemy, i mieszkanie u niego uczynimy.
jn_14:24 Kto mnie nie miłuje słów moich nie przestrzega. A słowa, któreście słyszeli, nie są moje, ale tego, który mię posłał, Ojca.
jn_14:25 To wam powiedziałem, u was mieszkając.
jn_14:26 A Pocieszyciel Duch Święty, którego Ojciec pośle w imię moje, on was wszystkiego nauczy, i przypomni wam wszystko, cokolwiek wam powiedziałem.
jn_14:27 Pokój zostawiam wam, pokój mój daję wam; nie jako świat daje, ja wam daję. Niech się nie trwoży serce wasze, ani się nie lęka.
jn_14:28 Słyszeliście, że wam powiedziałem: Odchodzę, i przychodzę do was. Gdybyście mnie miłowali, szczególnie radowalibyście się, że idę do Ojca; bo Ojciec większy jest, niż ja.
jn_14:29 I teraz wam powiedziałem, zanim się to stanie, abyście wierzyli, gdy się stanie.
jn_14:30 Już wiele z wami mówić nie będę, bo nadchodzi książę świata tego, a we mnie nic nie ma.
jn_14:31 Ale żeby świat poznał, że miłuję Ojca, i jak mi Ojciec rozkazanie dał, tak czynię. Wstańcie, pójdźmy stąd.
jn_15:01 Jam jest prawdziwy szczep winny, a Ojciec mój jest rolnikiem.
jn_15:02 Wszelką latorośl, nie przynoszącą we mnie owocu, odetnie ją; a wszelką, która przynosi owoc, oczyści ją, aby więcej owocu przynosiła.
jn_15:03 Już wy jesteście czyści z powodu słów, które do was mówiłem.
jn_15:04 Trwajcie we mnie, a ja w was. Jak latorośl nie może przynosić owocu sama ze siebie, jeśli nie będzie trwać w winnym szczepie; tak ani wy, jeśli we mnie nie będziecie pozostawać.
jn_15:05 Jam jest szczep winny, wyście latorośle. Kto pozostaje we mnie, a ja w nim, ten wiele owocu przynosi; bo beze mnie nic uczynić nie możecie.
jn_15:06 Jeśliby kto we mnie nie trwał, precz wyrzucony będzie jak latorośl, i uschnie; i zbiorą ją, i wrzucą do ognia, i palić się będzie.
jn_15:07 Jeśli we mnie trwać będziecie, a słowa moje w was trwać będą, cokolwiek zechcecie, prosić będziecie, i stanie się wam.
jn_15:08 W tym jest uwielbiony Ojciec mój, żebyście bardzo wiele owocu przynosili, i stali się uczniami moimi.
jn_15:09 Jak mnie umiłował Ojciec, i ja umiłowałem was: trwajcież w miłości mojej.
jn_15:10 Jeśli przykazania moje zachowacie, będziecie trwać w miłości mojej, jak i ja zachowałem przykazania Ojca mego, i trwam w miłości jego.
jn_15:11 To wam powiedziałem, aby radość moja była w was, a radość wasza była pełna.
jn_15:12 To jest przykazanie moje, abyście się wzajemnie miłowali, jak ja was umiłowałem.
jn_15:13 Większej nad tę miłość nikt nie ma, żeby kto życie swe oddał za przyjaciół swoich.
jn_15:14 Wy jesteście przyjaciółmi moimi, jeśli czynić będziecie, co ja wam przykazuję.
jn_15:15 Już was me będę zwał sługami, bo sługa nie wie, co czyni Pan jego. Lecz was nazwałem przyjaciółmi, bo wszystko, co słyszałem od Ojca mego, oznajmiłem wam.
jn_15:16 Nie wyście mnie obrali, ale ja was wybrałem, i ustanowiłem was, abyście szli, i owoc przynieśli, i żeby owoc wasz trwał; żeby o cokolwiek prosić będziecie Ojca w imię moje, dał wam.
jn_15:17 To wam przykazuję, abyście się wzajemnie miłowali.
jn_15:18 Jeśli was świat nienawidzi, wiedzcie, że mnie pierwej, niż was, nienawidził.
jn_15:19 Gdybyście byli ze świata, świat miłowałby, co jest jego; ale że nie jesteście ze świata, lecz ja was wybrałem ze świata, dlatego was świat nienawidzi.
jn_15:20 Wspomnijcie na słowa moje, które ja wam mówiłem: Nie jest sługa większy nad pana swego. Jeśli mnie prześladowali i was prześladować będą. Jeśli mowę moją zachowywali i waszą zachowywać będą.
jn_15:21 Ale to wszystko czynić wam będą dla imienia mego; bo nie znają tego który mię posłał.
jn_15:22 Gdybym był nie przyszedł, a nie mówił im, nie mieliby grzechu; lecz teraz nie mają wymówki z grzechu swojego.
jn_15:23 Kto mnie nienawidzi, i Ojca mego nienawidzi.
jn_15:24 Gdybym był między nimi nie dokonał czynów, których nikt inny nie dokonał, grzechu by nie mieli; lecz teraz i widzieli, i znienawidzili i mnie, i Ojca mego.
jn_15:25 Ale żeby się wypełniły słowa, które w Zakonie ich są napisane: „Że mię niesłusznie mieli w nienawiści.”
jn_15:26 A gdy przyjdzie Pocieszyciel, którego ja wam poślę od Ojca, Ducha prawdy, który od Ojca pochodzi, on o mnie świadectwo dawać będzie.
jn_15:27 I wy świadectwo dawać będziecie, bo ze mną od początku jesteście.
jn_16:01 To wam powiedziałem, abyście się nie gorszyli.
jn_16:02 Wyłączą was z synagog, lecz przychodzi godzina, że każdy, co was zabija, mniemać będzie, że czyni przysługę Bogu.
jn_16:03 A to wam czynić będą, bo nie znają Ojca, ani mnie.
jn_16:04 Ale to wam powiedziałem, abyście, gdy przyjdzie ich godzina, wspomnieli sobie, że ja wam to mówiłem. A tego wam z początku nie powiedziałem, gdyż byłem z wami.
jn_16:05 Teraz zaś idę do tego, który mnie posłał, a żaden z was nie pyta mnie: Dokąd idziesz?
jn_16:06 Ale że wam to powiedziałem, smutek napełnił serca wasze.
jn_16:07 Lecz ja wam prawdę mówię: Pożyteczno dla was, abym ja odszedł; bo jeśli nie odejdę, Pocieszyciel do was nie przyjdzie; a jeśli odejdę, poślę go do was.
jn_16:08 A gdy on przyjdzie, przekona świat o grzechu, i o sprawiedliwości, i o sądzie.
jn_16:09 O grzechu, mówię, bo nie uwierzyli we mnie;
jn_16:10 o sprawiedliwości zaś, bo idę do Ojca, i już mnie widzieć nie będziecie;
jn_16:11 a o sądzie, bo książę świata tego już jest osądzony.
jn_16:12 Jeszcze wam wiele mam powiedzieć, ale teraz znieść nie możecie.
jn_16:13 Lecz gdy przyjdzie ów Duch prawdy, nauczy was wszelkiej prawdy; bo nie sam od siebie mówić będzie, ale cokolwiek usłyszy, opowie, i co przyjść ma, oznajmi wam.
jn_16:14 On mnie uwielbi, albowiem z mego weźmie, a wam opowie.
jn_16:15 Wszystko, cokolwiek ma Ojciec, moim jest; dlatego powiedziałem, że z mego weźmie, a wam opowie.
jn_16:16 Niedługo, a już mnie nie ujrzycie, i znowu niedługo, a ujrzycie mnie, bo idę do Ojca.
jn_16:17 Mówili więc uczniowie jego jedni do drugich: Co to jest, co nam mówi: Niedługo, a nie ujrzycie mnie, i znowu niedługo, a ujrzycie mnie, i że idę do Ojca?
jn_16:18 Mówili tedy: Co to jest, co mówi: Niedługo? Nie wiemy, co powiada.
jn_16:19 I poznał Jezus, że chcieli go zapytać, i rzekł im: O to się pytacie między sobą, że powiedziałem: Niedługo, a nie ujrzycie mnie, i znowu niedługo, a ujrzycie mnie?
jn_16:20 Zaprawdę, zaprawdę wam powiadam, że wy będziecie płakać i narzekać, a świat się będzie weselił; a wy się smucić będziecie, ale smutek wasz w radość się zamieni.
jn_16:21 Niewiasta, gdy rodzi, ma smutek, że przyszła jej godzina; lecz gdy porodzi dzieciątko, już nie pamięta ucisku z powodu radości, że człowiek na świat się narodził.
jn_16:22 Tak i wy, teraz wprawdzie smutek macie, lecz znowu ujrzę was, i będzie się radowało serce wasze; a radości waszej nikt od was nie odejmie.
jn_16:23 A w ów dzień o nic mnie pytać nie będziecie. Zaprawdę, zaprawdę wam powiadam: Jeśli o co prosić będziecie Ojca w imię moje, da wam.
jn_16:24 Dotychczas o nic nie prosiliście w imię moje; proście, a otrzymacie, aby radość wasza była pełna.
jn_16:25 To wam mówiłem przez przypowieści. Przychodzi godzina, gdy już nie przez przypowieści mówić wam będę, ale jawnie o Ojcu oznajmię wam.
jn_16:26 W ów dzień w imię moje prosić będziecie, i nie mówię wam, że ja będę Ojca prosił za wami.
jn_16:27 Albowiem sam Ojciec miłuje was, gdyż wyście mnie umiłowali, i uwierzyliście, że ja od Boga wyszedłem.
jn_16:28 Wyszedłem od Ojca, a przyszedłem na świat; znowu opuszczam świat, a idę do Ojca.
jn_16:29 Rzekli mu uczniowie jego: Oto teraz jawnie mówisz, a żadnej przypowieści nie powiadasz.
jn_16:30 Teraz wiemy, że wszystko wiesz, i nie potrzebujesz, żeby cię kto pytał. Dlatego wierzymy, że od Boga wyszedłeś.
jn_16:31 Odpowiedział im Jezus: Teraz wierzycie?
jn_16:32 Oto przychodzi godzina, i już nadeszła, że rozpierzchniecie się każdy do swoich, a mnie zostawicie samego; lecz ja nie jestem sam, bo Ojciec jest ze mną.
jn_16:33 To wam powiedziałem abyście we mnie pokój mieli. Na świecie ucisk mieć będziecie; ale ufajcie, jam zwyciężył świat.
jn_17:01 To powiedział Jezus, i podniósłszy oczy w niebo, rzekł: Ojcze, przyszła godzina, wsław Syna twego, aby cię Syn twój wsławił,
jn_17:02 jak dałeś mu władzę nad wszelkim ciałem, aby wszystkim, których mu dałeś, dał im życie wieczne.
jn_17:03 To zaś jest życie wieczne, aby poznali ciebie, jedynego Boga prawdziwego i tego, któregoś posłał, Jezusa Chrystusa.
jn_17:04 Ja wsławiłem ciebie na ziemi, wykonałem sprawę, którąś mi zlecił;
jn_17:05 a teraz wsław mnie ty, Ojcze, sam u siebie chwałą, którą miałem u ciebie pierwej, niż świat był.
jn_17:06 Oznajmiłem imię twoje ludziom, których mi dałeś ze świata. Twoimi byli, i mnie ich dałeś, a mowę twoją zachowali.
jn_17:07 Teraz poznali, że wszystko coś mi dał, od ciebie jest.
jn_17:08 Albowiem słowa, które mi dałeś, dałem im, a oni przyjęli, i poznali prawdziwie, że od ciebie wyszedłem i uwierzyli, żeś ty mnie posłał.
jn_17:09 Ja za nimi proszę; nie za światem proszę, lecz za tymi, których mi dałeś, bo twoimi są.
jn_17:10 I wszystko moje twoim jest, a twoje moim; i wsławiony jestem w nich.
jn_17:11 A już nie jestem na świecie, ale oni są na świecie, a ja do ciebie idę. Ojcze święty, zachowaj ich w imię twoje, których mi dałeś, aby byli jedno, jak i my.
jn_17:12 Gdy z nimi byłem, ja ich zachowywałem w imię twoje. Których mi dałeś, strzegłem; i żaden z nich nie zginął, tylko syn zatracenia, żeby się Pismo spełniło.
jn_17:13 Teraz zaś idę do ciebie, i to mówię na świecie, aby mieli pełną radość moją w sobie.
jn_17:14 Ja im dałem mowę twoją, a świat miał ich w nienawiści, bo nie są ze świata, jak i ja nie jestem ze świata.
jn_17:15 Nie proszę, żebyś ich zabrał ze świata, ale żebyś ich zachował od złego.
jn_17:16 Nie są ze świata, jak i ja nie jestem ze świata.
jn_17:17 Uświęć ich w prawdzie. Mowa twoja jest prawdą.
jn_17:18 Jak ty mnie posłałeś na świat; i ja ich posłałem na świat.
jn_17:19 A za nich ja poświęcam samego siebie, aby i oni byli uświęceni w prawdzie.
jn_17:20 A nie tylko za nimi proszę, ale i za tymi, którzy przez słowo ich uwierzą we mnie;
jn_17:21 aby wszyscy byli jedno, jako ty, Ojcze, we mnie, a ja w tobie, aby i oni w nas jedno byli, aby uwierzył świat, że ty mię posłałeś.
jn_17:22 A ja chwałę, którą mi dałeś, dałem im, aby byli jedno, jak i my jedno jesteśmy.
jn_17:23 Ja w nich, a ty we mnie, aby osiągnęli doskonałą jedność, i żeby świat poznał, że ty mnie posłałeś i umiłowałeś ich, jak i mnie umiłowałeś.
jn_17:24 Ojcze, których mi dałeś, chcę, aby gdzie ja jestem, i oni byli ze mną, aby oglądali chwałę moją, którąś mi dał; albowiem umiłowałeś mię przed założeniem świata.
jn_17:25 Ojcze sprawiedliwy, świat cię nie poznał, a ja ciebie poznałem i oni poznali, żeś ty mię posłał.
jn_17:26 I oznajmiłem im imię twoje, i oznajmię, aby miłość, którą mię umiłowałeś, w nich była, a ja w nich.
jn_18:01 Gdy to Jezus powiedział, wyszedł z uczniami swoimi za potok Cedron, gdzie był ogród, do którego wszedł on i uczniowie jego.
jn_18:02 Ale i Judasz, który go wydawał, znał to miejsce, bo się tam często schodził Jezus z uczniami swoimi.
jn_18:03 Judasz więc wziąwszy rotę, a od najwyższych kapłanów i faryzeuszów służbę, przychodzi tani z latarniami i pochodniami i z bronią.
jn_18:04 Jezus więc wiedząc wszystko, co nań przyjść miało, wyszedł, i rzecze im: Kogo szukacie?
jn_18:05 Odpowiedzieli mu: Jezusa Nazareńskiego. Rzecze im Jezus: Jam jest. A stał też z nimi Judasz, który go wydawał.
jn_18:06 Skoro więc im rzekł: Jam jest, cofnęli się wstecz, i padli na ziemię.
jn_18:07 Spytał ich tedy znowu: Kogo szukacie? A oni odpowiedzieli: Jezusa Nazareńskiego.
jn_18:08 Odpowiedział Jezus: Powiedziałem wam, że ja jestem; jeśli więc mnie szukacie, pozwólcie tym odejść.
jn_18:09 Aby się wypełniły słowa, które był wyrzekł: Że z tych, których mi dałeś, nie straciłem nikogo.
jn_18:10 Szymon Piotr tedy mając miecz, dobył go, i uderzył sługę najwyższego kapłana, i uciął prawe ucho jego. A słudze było na imię Malchus.
jn_18:11 Jezus więc rzekł Piotrowi: Włóż miecz twój do pochwy. Kielicha, który mi dał Ojciec, czyż go pić nie będę?
jn_18:12 Rota więc i trybun i słudzy żydowscy pojmali Jezusa, i związali go.
jn_18:13 I przyprowadzili go najpierw do Annasza, bo był teściem Kajfasza, który był najwyższym kapłanem tego roku.
jn_18:14 Kajfasz zaś był tym, który dał był radę żydom: Że pożytecznie jest, aby jeden człowiek umarł za lud.
jn_18:15 I szedł za Jezusem Szymon Piotr i drugi uczeń. A ten uczeń był znajomy najwyższemu kapłanowi, i wszedł z Jezusem na dziedziniec najwyższego kapłana.
jn_18:16 Piotr zaś stał u drzwi na dworze. Wyszedł tedy ów drugi uczeń, który był znajomy najwyższemu kapłanowi, i pomówił z odźwierną, i wprowadził Piotra.
jn_18:17 Mówi więc Piotrowi służąca odźwierna: Czy i ty nie jesteś z uczniów tego człowieka? On mówi: Nie jestem.
jn_18:18 Czeladź zaś i słudzy stali przy ogniu, bo zimno było i grzali się. A był z nimi i Piotr, stojąc i grzejąc się.
jn_18:19 Kapłan więc najwyższy spytał Jezusa o jego uczniów i o naukę jego.
jn_18:20 Odpowiedział mu Jezus: Jam jawnie mówił światu; jam zawsze nauczał w synagodze i w świątyni, gdzie wszyscy żydzi się schodzą, a w skrytości nic nie mówiłem.
jn_18:21 Czemu mię pytasz? Pytaj tych, którzy słyszeli co im mówiłem: oto ci wiedzą, co ja powiedziałem.
jn_18:22 Gdy zaś to rzekł jeden ze sług, stojący tam, dał policzek Jezusowi, mówiąc: Tak odpowiadasz najwyższemu kapłanowi?
jn_18:23 Odpowiedział mu Jezus: Jeżelim źle powiedział, daj świadectwo o złym; a jeśli dobrze, czemu mię bijesz?
jn_18:24 I odesłał go Annasz związanego do Kajfasza, najwyższego kapłana.
jn_18:25 A Szymon Piotr stał, i grzał się. Rzekli mu tedy: Czy i ty nie jesteś z uczniów jego? A on się zaparł, i rzekł: Nie jestem.
jn_18:26 Rzecze mu jeden ze sług najwyższego kapłana, krewny tego, któremu Piotr uciął ucho: Czyż ja ciebie nie widziałem z nim w ogrodzie?
jn_18:27 Znowu więc Piotr zaparł się, a natychmiast kur zapiał.
jn_18:28 Przyprowadzają tedy Jezusa od Kajfasza do pretorium; a było rano. I sami nie weszli do pretorium, aby się nie zmazali, ale żeby mogli pożywać Paschę.
jn_18:29 Tak więc Piłat wyszedł do nich na zewnątrz, i rzekł: Co za skargę przynosicie przeciw temu człowiekowi?
jn_18:30 Odpowiedzieli, i rzekli mu: Gdyby ten nie był złoczyńcą, nie wydalibyśmy go tobie.
jn_18:31 Rzekł im więc Piłat: Weźcie go wy, a według Zakonu waszego osądźcie go. Rzekli mu tedy żydzi: Nam nie wolno nikogo zabijać.
jn_18:32 Aby się wypełniły słowa Jezusa, które powiedział, oznajmiając, jaką śmiercią miał umrzeć.
jn_18:33 Wyszedł więc Piłat znowu do pretorium i wezwał Jezusa i rzekł mu: Tyś jest król żydowski?
jn_18:34 Odpowiedział Jezus: Sam od siebie to mówisz, czy też inni powiedzieli ci o mnie?
jn_18:35 Odpowiedział Piłat: Czyż ja żydem jestem? Naród twój i najwyżsi kapłani wydali mi ciebie; coś uczynił?
jn_18:36 Odpowiedział Jezus: Królestwo moje nie jest z tego świata; gdyby królestwo moje było z tego świata, słudzy moi walczyliby pewnie, żebym nie był wydany żydom; lecz teraz królestwo moje nie jest stąd.
jn_18:37 Rzekł mu tedy Piłat: Toś ty jest król? Odpowiedział Jezus: Ty mówisz, że ja jestem królem. Jam się na to narodził, i na to przyszedłem na świat, abym świadectwo dał prawdzie. Wszelki, który jest z prawdy, słucha głosu mego.
jn_18:38 Rzecze mu Piłat: Co to jest prawda? A gdy to powiedział, znowu wyszedł do żydów i mówi im: Ja żadnej winy w nim nie znajduję.
jn_18:39 Lecz macie zwyczaj, abym wam jednego wypuścił na Paschę; chcecie tedy, żebym wam wypuścił króla żydowskiego?
jn_18:40 Znowu więc wszyscy zawołali, mówiąc: Nie tego, ale Barabasza! A Barabasz był zbójcą.
jn_19:01 Wtedy więc Piłat wziął Jezusa, i ubiczował.
jn_19:02 A żołnierze uplótłszy koronę z ciernia, włożyli mu na głowę, i przyodziali go szatą szkarłatną.
jn_19:03 I przychodzili do niego, i mówili: Witaj, królu żydowski! I bili go po twarzy.
jn_19:04 Wyszedł więc znowu Piłat na zewnątrz, i rzecze im: Oto wam go wyprowadzam abyście poznali, że w nim żadnej winy nie znajduję.
jn_19:05 (Wyszedł tedy Jezus, niosąc cierniową koronę i szatę szkarłatną). I rzecze im: Oto człowiek.
jn_19:06 Gdy go więc ujrzeli najwyżsi kapłani i słudzy, zawołali, mówiąc: Ukrzyżuj, ukrzyżuj go! Rzecze im Piłat: Weźcie go wy, i ukrzyżujcie, bo ja w nim winy nie znajduję.
jn_19:07 Odpowiedzieli mu żydzi: My Zakon mamy, a według Zakonu powinien umrzeć, bo się synem Bożym czynił.
jn_19:08 Gdy więc Piłat usłyszał te słowa, bardziej się przeląkł.
jn_19:09 I wszedł znowu do pretorium, i rzekł do Jezusa: Skąd ty jesteś? Lecz Jezus nie dał mu odpowiedzi.
jn_19:10 Rzecze mu więc Piłat: Do mnie nie mówisz? Nie wiesz, że mam moc ukrzyżować cię, i mam moc wypuścić cię?
jn_19:11 Odpowiedział Jezus: Nie miałbyś żadnej mocy nade mną, gdyby ci z góry nie było dane. Dlatego, który mię tobie wydał, większy grzech ma.
jn_19:12 I odtąd Piłat starał się go wypuścić. Lecz żydzi wołali, mówiąc: Jeśli tego wypuścisz, nie jesteś przyjacielem cesarskim; każdy bowiem, co się czyni królem, sprzeciwia się cesarzowi.
jn_19:13 Piłat więc usłyszawszy te słowa, wyprowadził Jezusa przed pretorium, i usiadł na stolicy sądowej, na miejscu, które zowią Litostrotos, a po żydowsku Gabbata.
jn_19:14 A był to dzień przygotowania Paschy, godzina prawie szósta. I mówi żydom: Oto król wasz.
jn_19:15 A oni zawołali: Strać, strać, ukrzyżuj go! Rzecze im Piłat: Króla waszego mam ukrzyżować? Odpowiedzieli najwyżsi kapłani: Nie mamy króla, tylko cesarza.
jn_19:16 Wtedy więc wydał go im, aby był ukrzyżowany. I wzięli Jezusa, i wyprowadzili.
jn_19:17 A niosąc krzyż sobie, wyszedł na to miejsce, które nazywają Trupia Głowa, a po żydowsku Golgota.
jn_19:18 Tam go ukrzyżowali, a z nim innych dwóch, z jednej i z drugiej strony, a w pośrodku Jezusa.
jn_19:19 Napisał zaś Piłat i tytuł, i umieścił nad krzyżem. Było zaś napisane: JEZUS NAZAREŃSKI KRÓL ŻYDOWSKI.
jn_19:20 Ten więc napis czytało wielu żydów, gdyż blisko miasta było miejsce, gdzie był ukrzyżowany Jezus; a było napisane po hebrajsku, po grecku i po łacinie.
jn_19:21 Mówili więc Piłatowi najwyżsi kapłani żydowscy: Nie pisz: Król żydowski, ale że on powiedział: Jestem królem żydowskim.
jn_19:22 Odpowiedział Piłat: Com napisał, napisałem.
jn_19:23 Żołnierze więc, gdy go ukrzyżowali, wzięli szaty jego (i uczynili cztery części, każdemu żołnierzowi część) i suknię. A była suknia nieszyta, od wierzchu całodziana.
jn_19:24 Rzekli tedy jeden do drugiego: Nie krajmy jej, ale rzućmy o nią losy, czyja ma być; żeby się wypełniło Pismo, które mówi: „Podzielili sobie szaty moje, a o suknię moją los rzucili.” I to więc żołnierze uczynili.
jn_19:25 A stały obok krzyża Jezusowego matka jego i siostra matki jego, Maria Kleofasowa, i Maria Magdalena.
jn_19:26 Gdy więc ujrzał Jezus matkę i ucznia, którego miłował, stojącego, mówi matce swojej: Niewiasto, oto syn twój.
jn_19:27 Potem mówi uczniowi: Oto matka twoja. I od tej chwili wziął ją uczeń do siebie.
jn_19:28 Potem, wiedząc Jezus, że wszystko już się wykonało, aby się wypełniło Pismo, rzekł: Pragnę.
jn_19:29 A było tam naczynie postawione, pełne octu; oni tedy włożywszy na hizop gąbkę pełną octu, podali do ust jego.
jn_19:30 Jezus więc, gdy przyjął ocet, rzekł: Wykonało się. I skłoniwszy głowę, oddał ducha.
jn_19:31 Żydzi tedy (ponieważ był to dzień Przygotowania), aby na szabat nie zostały ciała na krzyżu (albowiem był wielki ów dzień szabatu), poprosili Piłata, aby połamano im golenie, i zdjęto ich.
jn_19:32 Przyszli więc żołnierze, i pierwszemu połamali golenie i drugiemu, który z nim był ukrzyżowany.
jn_19:33 Lecz przyszedłszy do Jezusa, gdy ujrzeli, że już umarł, nie łamali goleni jego,
jn_19:34 ale jeden z żołnierzy włócznią otworzył bok jego, a natychmiast wyszła krew i woda.
jn_19:35 Ten zaś, który widział dał świadectwo, i prawdziwe jest świadectwo jego. A on wie, że prawdę mówi, abyście i wy wierzyli.
jn_19:36 Albowiem to się stało, aby się wypełniło Pismo: „Nie będziecie łamać kości jego.”
jn_19:37 I znowu inne Pismo mówi: „Zobaczą, kogo przebodli.”
jn_19:38 Potem zaś poprosił Piłata Józef z Arymatei (przeto że był uczniem Jezusowym, lecz tajemnym z bojaźni przed żydami), żeby mógł zdjąć ciało Jezusowe. I pozwolił Piłat. Przyszedł więc, i zdjął ciało Jezusowe.
jn_19:39 Przybył też i Nikodem, który niegdyś przyszedł był w nocy do Jezusa, niosąc mieszaninę mirry i aloesu około stu funtów.
jn_19:40 Wzięli więc ciało Jezusowe, i obwiązali je z wonnościami w prześcieradła, jak żydzi mają zwyczaj grzebać.
jn_19:41 A na miejscu, gdzie został ukrzyżowany, był ogród, w ogrodzie zaś grób nowy, w którym jeszcze nikt nie był położony.
jn_19:42 Tam więc, ponieważ grób był blisko, z powodu żydowskiego dnia Przygotowania, położyli Jezusa.
jn_20:01 A pierwszego dnia tygodnia, Maria Magdalena przyszła rano, gdy jeszcze było ciemno, i ujrzała kamień odwalony od grobu.
jn_20:02 Pobiegła więc, i przyszła do Szymona Piotra i do drugiego ucznia, którego miłował Jezus, i rzekła im: Wzięto Pana z grobu, a nie wiemy, gdzie go położono.
jn_20:03 Wyszedł tedy Piotr i ów drugi uczeń, i szli do grobu.
jn_20:04 Biegli zaś obaj razem, ale ów drugi uczeń prześcignął Piotra, i pierwszy przyszedł do grobu.
jn_20:05 A schyliwszy się, ujrzał leżące prześcieradła, wszelako nie wszedł.
jn_20:06 Przyszedł więc Szymon Piotr idąc za nim, i wszedł do grobu, i ujrzał prześcieradła leżące,
jn_20:07 i chustkę, która była na głowie jego, nie z prześcieradłami położoną, ale osobno zwiniętą na jedno miejsce.
jn_20:08 Wtedy więc wszedł i ten uczeń, który był pierwszy przyszedł do grobu, i ujrzał i uwierzył;
jn_20:09 jeszcze bowiem nie rozumieli Pisma, że trzeba było, aby on powstał z martwych.
jn_20:10 Odeszli tedy uczniowie na powrót do siebie.
jn_20:11 Maria zaś stała u grobu zewnątrz, płacząc. Gdy więc płakała, nachyliła się, i zajrzała w grób.
jn_20:12 I zobaczyła dwóch aniołów w bieli siedzących, jednego u głowy, a drugiego u nóg, gdzie położone było ciało Jezusowe.
jn_20:13 Mówią jej oni: Niewiasto! Czemu płaczesz? Rzecze im: Że wzięto Pana mego, a nie wiem, gdzie go położono.
jn_20:14 Gdy to powiedziała, obróciła się w tył, i ujrzała Jezusa stojącego, a nie wiedziała, że to jest Jezus.
jn_20:15 Rzecze do niej Jezus: Niewiasto, czemu płaczesz? Kogo szukasz? Ona sądząc, że to ogrodnik, rzecze mu: Panie, jeśli go ty wziąłeś, powiedz mi, gdzieś go położył, a ja go wezmę.
jn_20:16 Rzecze do niej Jezus: Mario! Ona obróciwszy się, rzecze mu: Rabboni, (co znaczy: Mistrzu).
jn_20:17 Rzecze do niej Jezus: Nie dotykaj mnie, bom jeszcze nie wstąpił do Ojca mego. Ale idź do braci moich, a powiedz im: Wstępuję do Ojca mojego i Ojca waszego, Boga mojego i Boga waszego.
jn_20:18 Przyszła Maria Magdalena, oznajmiając uczniom: Żem widziała Pana i to mi powiedział.
jn_20:19 Gdy więc był wieczór owego dnia, pierwszego w tygodniu, a drzwi były zamknięte, gdzie uczniowie byli zgromadzeni z obawy przed żydami, przyszedł Jezus, i stanął w pośrodku, i rzekł im: Pokój wam.
jn_20:20 A to rzekłszy, pokazał im ręce i bok. Uradowali się tedy uczniowie, ujrzawszy Pana.
jn_20:21 Rzekł im więc znowu: Pokój wam. Jako mię posłał Ojciec, i ja was posyłam.
jn_20:22 To powiedziawszy, tchnął na nich, i rzekł im: Weźmijcie Ducha Świętego;
jn_20:23 którym odpuścicie grzechy, są im odpuszczone, a którym zatrzymacie, są zatrzymane.
jn_20:24 Tomasz zaś, jeden z dwunastu, którego zowią Didymus, nie był z nimi, kiedy przyszedł Jezus.
jn_20:25 Mówili mu więc inni uczniowie: Widzieliśmy Pana. Ale on im rzekł: Jeśli nie ujrzę w ręku jego przebicia gwoździ, a nie włożę palca mego na miejsce gwoździ, i nie włożę ręki mojej w bok jego, nie uwierzę.
jn_20:26 A po ośmiu dniach byli znów uczniowie jego w domu, i Tomasz z nimi. Przyszedł Jezus drzwiami zamkniętymi, i stanął w pośrodku, i rzekł: Pokój wam!
jn_20:27 Potem rzekł Tomaszowi: Włóż tu palec twój, i oglądaj ręce moje, i wyciągnij rękę twoją, i włóż w bok mój; a nie bądź niewierny, ale wierny.
jn_20:28 Odpowiedział Tomasz, i rzekł mu: Pan mój i Bóg mój!
jn_20:29 Powiedział mu Jezus: Dlatego żeś mię ujrzał, Tomaszu, uwierzyłeś; błogosławieni, którzy nie widzieli, a uwierzyli.
jn_20:30 I wiele też innych znaków uczynił Jezus przed oczyma uczniów swoich, które nie są zapisane w tej księdze.
jn_20:31 A te są napisane, abyście wierzyli, że Jezus jest Chrystusem Synem Bożym; i żebyście wierząc, życie mieli w imię jego.
jn_21:01 Potem ukazał się znów Jezus uczniom nad Morzem Tyberiadzkim.
jn_21:02 A ukazał się tak: byli razem Szymon Piotr i Tomasz, zwany Didymus, i Natanael, który był od Kany Galilejskiej, i synowie Zebedeuszowi i inni dwaj z uczniów jego.
jn_21:03 Rzecze im Szymon Piotr: Idę ryby łowić. Mówią mu: Idziemy i my z tobą. I wyszli, i wsiedli w łódź, ale tej nocy nic nie ułowili.
jn_21:04 A gdy było rano, stanął Jezus na brzegu; uczniowie jednak nie poznali, że to jest Jezus.
jn_21:05 Rzekł im więc Jezus: Dzieci, a macie co do jedzenia? Odpowiedzieli mu: Nie.
jn_21:06 Mówi im: Zapuście sieć po prawej stronie łodzi, a znajdziecie. Zapuścili więc, i już nie mogli jej uciągnąć dla mnóstwa ryb.
jn_21:07 Rzekł tedy Piotrowi ten uczeń, którego miłował Jezus: Pan jest. Szymon Piotr usłyszawszy, że Pan jest, narzucił na się suknię (albowiem był rozebrany), i rzucił się w morze.
jn_21:08 Inni zaś uczniowie przypłynęli w łodzi (bo niedaleko byli od ziemi, ale na jakie dwieście łokci), ciągnąc sieć z rybami.
jn_21:09 Gdy więc wyszli na ziemię, ujrzeli węgle nałożone, i rybę na nie włożoną, i chleb.
jn_21:10 Mówi im Jezus: Przynieście z ryb, któreście teraz ułowili.
jn_21:11 Poszedł Szymon Piotr, i wyciągnął na ziemię sieć napełnioną wielkimi rybami, stu pięćdziesięciu trzema. A choć tak wiele ich było, nie porwała się sieć.
jn_21:12 Mówi im Jezus: Pójdźcie, śniadajcie! A nikt z siedzących nie śmiał go zapytać: Kto ty jesteś? Wiedzieli bowiem, że Pan jest.
jn_21:13 I zbliża się Jezus, i bierze chleb, i daje im, a podobnie i rybę.
jn_21:14 To już trzeci raz ukazał się Jezus uczniom swoim, powstawszy z martwych.
jn_21:15 Gdy więc pośniadali, rzecze Jezus do Szymona Piotra: Szymonie, synu Jana! Miłujesz mię więcej, niż ci? Rzecze mu: Tak, Panie! Ty wiesz, że cię miłuję. Rzecze mu: Paś baranki moje.
jn_21:16 Rzecze mu po wtóre: Szymonie, synu Jana! Miłujesz mię? Rzecze mu: Tak, Panie! Ty wiesz, że cię miłuję. Rzecze mu: Paś baranki moje.
jn_21:17 Rzecze mu po raz trzeci: Szymonie, synu Jana! Miłujesz mię? Zasmucił się Piotr, że mu trzeci raz rzekł: Miłujesz mię? i rzekł mu: Panie, ty wszystko wiesz; ty wiesz, że cię miłuję, Rzecze mu: Paś owce moje.
jn_21:18 Zaprawdę, zaprawdę powiadam tobie, gdy byłeś młodszy, opasywałeś się, i chodziłeś, gdzie chciałeś; lecz gdy się zestarzejesz, wyciągniesz ręce twoje, a inny cię opasze, i poprowadzi, gdzie ty nie chcesz.
jn_21:19 To zaś mówił, dając znać, jaką śmiercią miał Boga uwielbić. A to powiedziawszy, rzecze mu: Pójdź za mną.
jn_21:20 Piotr obróciwszy się, ujrzał idącego za sobą tego ucznia, którego miłował Jezus, który też przy wieczerzy położył się był na piersiach jego, i rzekł: Panie, kto jest ten, co cię wyda?
jn_21:21 Gdy więc Piotr ujrzał tego, rzecze Jezusowi: Panie, a ten co?
jn_21:22 Powiedział mu Jezus: Chcę, aby on tak został, aż przyjdę, co tobie do tego? Ty pójdź za mną.
jn_21:23 Rozeszło się więc to słowo między braćmi, że uczeń ten nie umrze. Lecz Jezus nie rzekł: Nie umrze, ale: Chcę, żeby on tak został, aż przyjdę, co tobie do tego?
jn_21:24 Ten jest ów uczeń, który daje świadectwo o tym, i to napisał, a wiemy, że prawdziwe jest świadectwo jego.
jn_21:25 Jest też wiele innych rzeczy, które uczynił Jezus; które gdyby z osobna opisywać, mniemam że i sam świat nie mógłby pomieścić ksiąg, które by trzeba napisać.
mt_27:31a A gdy się z niego naśmiali, zdjęli zeń płaszcz, i oblekli go w odzienie jego,
mt_27:31b i powiedli go na ukrzyżowanie.
mk_01:14a A potem, gdy Jan został wydany, przyszedł Jezus do Galilei,
mk_01:14b przepowiadając ewangelię królestwa Bożego,
mk_06:06a I dziwił się niedowiarstwu ich;
mk_06:06b a nauczając, obchodził okoliczne miasteczka.
mk_12:37a Sam więc Dawid nazywa go Panem, jakże tedy jest synem jego?
mk_12:37b A liczna rzesza chętnie go słuchała.
mk_15:20a A Skoro się z niego naśmiali, zdjęli z niego purpurę i włożyli nań szaty jego,
mk_15:20b i wyprowadzili go, aby go ukrzyżować.
mk_15:32a Chrystus, Król izraelski, niechże teraz zstąpi z krzyża, abyśmy ujrzeli i uwierzyli.
mk_15:32b I ci, którzy z nim byli ukrzyżowani, lżyli go.
lk_04:14a A Jezus powrócił w mocy Ducha do Galilei.
lk_04:14b I rozeszła się o nim sława po wszystkiej krainie.
lk_06:20a A on podniósłszy oczy na uczniów swoich, mówił:
lk_06:20b Błogosławieni ubodzy, bo wasze jest królestwo Boże.
lk_09:10a I wróciwszy się apostołowie opowiedzieli mu wszystko, co uczynili.
lk_09:10b I wziąwszy ich, udał się osobno na miejsce pustynne, w pobliżu Betsaidy.
lk_09:43a I zdumieli się wszyscy nad wielkością Boga.
lk_09:43b A gdy się wszyscy dziwili wszystkiemu, co czynił, rzekł do uczniów swoich:
lk_17:03a Uważajcie na samych siebie.
lk_17:03b Jeśli brat twój zgrzeszy przeciw tobie, upomnij go; a jeśli będzie żałował, odpuść mu.
jn_04:46a Przyszedł więc znowu do Kany Galilejskiej, gdzie z wody uczynił wino.
jn_04:46b A był pewien dworzanin królewski, którego syn chorował w Kafarnaum.
jn_19:16a Wtedy więc wydał go im, aby był ukrzyżowany.
jn_19:16b I wzięli Jezusa, i wyprowadzili.
jn_19:17a A niosąc krzyż sobie,
jn_19:17b wyszedł na to miejsce, które nazywają Trupia Głowa, a po żydowsku Golgota.
